【太史升菴文集】＋序＋一卷 ＋二卷 ＋三卷 ＋四卷 ＋五卷 ＋六卷 ＋七卷 ＋八卷 ＋九卷 ＋十卷 ＋十一卷＋十二卷＋十三卷＋十四卷＋十五卷＋十六卷＋十七卷＋十八卷＋十九卷＋二十卷＋二十一卷 ＋二十二卷 ＋二十三卷 ＋二十四卷 ＋二十五卷 ＋二十六卷 ＋二十七卷 ＋二十八卷 ＋二十九卷 ＋三十卷＋三十一卷 ＋三十二卷 ＋三十三卷 ＋三十四卷 ＋三十五卷 ＋三十六卷 ＋三十七卷 ＋三十八卷 ＋三十九卷 ＋四十卷＋四十一卷 ＋四十二卷 ＋四十三卷 ＋四十四卷 ＋四十五卷 ＋四十六卷 ＋四十七卷 ＋四十八卷 ＋四十九卷 ＋五十卷＋五十一卷 ＋五十二卷 ＋五十三卷 ＋五十四卷 ＋五十五卷 ＋五十六卷 ＋五十七卷 ＋五十八卷 ＋五十九卷 ＋六十卷＋六十一卷 ＋六十二卷 ＋六十三卷 ＋六十四卷 ＋六十五卷 ＋六十六卷 ＋六十七卷 ＋六十八卷 ＋六十九卷 ＋七十卷＋七十一卷 ＋七十二卷 ＋七十三卷 ＋七十四卷 ＋七十五卷 ＋七十六卷 ＋七十七卷 ＋七十八卷 ＋七十九卷 ＋八十卷＋八十一卷 ＋跋

訂刻太史升菴文集序
今海內紳珮之士,研精策府,擷英詞林,莫不仰慕楊升菴先生而有不及同時之嘆,雄文秀句競相誦傳,尤齗齗然無繇畢攬全集為憾也.余奉命按□□□□□□□乃□□諸君咸稱升菴□□□為表章,咋種□猥繁,今巳多散落,恐久而就湮沒矣.于是謀之撫臺澽濱張公,檄藩司求之.先生令姪大行益所君抄錄若干卷,凡先生閎言眇詞徹于著述比興者,亦略具是.爰屬稍加釐訂刪,要歸正道而論之,自一卷至四十卷為賦序記論書誌銘祭文跋贊詞傳與各體詩,皆取之文集,而以類編纂者.自四十一卷至八十一卷皆訓釋整齊百家雜語,取諸丹鉛輯錄譚苑醍醐巵言等書,而以類編纂者□□□□□□□□文集刻成.蔡君以□□□余□□盛舉也不可辭,乃為序曰:文者貫道之器,儒先共推為不朽盛事云,而韓退之以蘄至古之立言者,在養其根而竢其實,加其贏而希其光,則可謂善于論文者也.甞觀退之樊紹述誌,從其家得卷籍,曰多哉,古未甞有也,然不襲蹈前言,不煩繩削而合,遂贊之以道塞復通云.升菴先生探六藝之淵,而綜九家之指,其論譔如燕文貞攻比興而莫能極,張文獻窮著述而未克備者,既以合之雙羙,乃其罔羅捃摭陶冶大罏,卓然自□□家之□,駸駸乎追屈馬于先路,□載□□之論和平之音淡薄愁思之聲,要妙而歐陽永叔因曰詩窮而工也.先生出平津之邸,紹玄成之業.當是時德流明庭名冠天下,而忠猷淵蘊時形詠嘆,如慶成宴之詩三爵七襄之語,其憂國軫民一篇之中三致意焉.逮乎獲譴投荒行吟澤畔,或時繹為賈生之鵩賦,或時著為虞氏之春秋,類若發憤之所為作,然皆藹然小雅之怨誹不亂者焉.是先生超然有曳縰歌商之風,而窮通得喪無入于靈府歟.至其□羽陵之蠧簡,稽酉陽之秘藏,籠罩靡前指類剽剝亦其涉獵者廣慱時有抵捂而其歸則纚纚然淑詭可觀連犿無傷也茲既總括裒彙采可論而著于篇先生之于斯文殆韓子所稱至于是極而成學治古文者彬彬然忻覩先生之集之全信奇事也此外諸所較刻古文襍錄拾遺補藝尚多有之以非先生所著書故集中不載然其序所以刻者之意則具編之集序類中矣後之誦讀是集者論其世而求其志庶可幾君子之前睹哉庶可幾君子之前睹哉賜進士第巡按四川監察御史侍經筵平原可泉宋仕書
訂刻太史升菴文集序
升菴文集者集楊升菴先生遺文也先生作為文章其書滿家纚纚然承學治古文者咸愛而傳矣顧簡袠錯陳統彙靡紀志古者每苦遍觀之難尤愳散逸之易也余奉命撫蜀謀之巡詧可泉宋公以文獻宜為表章議克恊矣爰檄藩司往從悉取其書得之其家大行以義君藏輯者有先生文集若干卷賦序記論書誌碑贊詞傳與各體詩凡厥抒懷贈述者具焉因就而掄次之復得丹鉛輯錄譚苑醍醐秇林伐山巵言各種襍著凡厥探賾索隱者具焉因刪而彙編之刊削膚引勒成一家之言總之為八十一卷如遷史所稱擇其言尤雅者著乎篇刻成而卒業焉綜之靡所闕而秩之靡所緄矣庶幾乎獲睹升菴之集之全而無復有薦紳先生之所難言者乎盖余讀遷史儒林傳而知齊魯之閒于文學聖人之遺化也蜀自文翁之教行人士彬彬以學顯於當世比齊魯云當其時被服文翁之教者相如之詞賦能使天子讀之飄飄有凌雲之思嗣是若楊雄之奇愽王褒之偉麗伯玉太白之詩追高古于風雅眉山家學之文渙奇思于心得煌煌乎與井絡炳靈而汶峨競爽也爰至我 朝復得之升菴先生盖洞觀學海擅能詞塲於前數子可謂兼之矣其論經學則取衷傳記而指末師俗學之非稽往賾則愽綜譜諜而斥游談窽言之謬形之為篇詠則取材六朝遡漢魏之風趣著之為論纂則陶冶兩漢會訓誥之體裁是于學無所不闚而文則若成誦在心借書於手彬彬然究天人精祲之際鏡古今得失之林矣觀夫天官注張之觧公僑實沉之愽也岣嶁禹碑之訓倚相索丘之閎也即退之自敘上窺姚姒下逮莊騷太史所錄先生其曷讓焉於乎此寧足以盡升菴哉夫先生以宰相子 武皇時對策擢第一為閨閣之臣唯 天子雅以國器許之士之慕誼問奇爭奔走焉獨也希志元凱之儔視時俗所趨漠如也逮 肅廟紹統文忠公以定策元勛尊寵於人臣無二先生于是時少肯依違不出長安城門十年即繼踵韋玄成蘇廷碩功業矣顧乃攄見陳款自比於賈山之愚汲黯之戇已而去國軫懷窮愁著書逌然小雅之怨誹不亂其被髮行吟衎衎焉曳縰而歌商頌聲滿天地者也展如人也所謂立于不貸之圃而為采真之遊者非耶是故金馬碧雞之涯長卿子淵之建節眡升菴之輸校不同其為山川之增輝一也會稽禹穴之巔司馬子長之壯遊眎伯喈之亡命不同其為古今之勝事一也績學之士得斯集誦讀而論其世焉庶灼知先生直諒多聞為古之益友哉藩臬諸君請為先生文集序故附尚論于先生者其說如此云賜進士巡撫四川都察院右副都御史陞吏部右侍雍韓澽濱張士佩 書

【一卷】＋賦類 ＋露布
【賦類】＋鳳賦 ＋伊蘭賦＋鴈來紅賦 ＋樂清秋賦 ＋綵扇賦＋藥市賦＋戎旅賦＋古度賦＋石虫&#63140;去賦＋蚊賦 ＋後蚊賦＋思友賦寄楊用脩【附】 ＋泛水雜體

太史升菴文集一卷 成都楊慎著　從子有仁編輯 後學趙開美校
鳳賦
黃帝晨坐於扈閣降觀于榮阿有鳥來巢命音交和乃召天老而問焉天老對曰西申之國丹穴之山爰有神鳥名為鳳焉羽族三百六十以應周天天帝命此鳥以為羽族先其為狀也鴻前而麟後蛇頸而魚尾鸛顙而鴛腮龍文而龜身燕頷而鷄咮鶴植而麗化首若青&#63140;蒦青戴仁也嬰若白堊抱義也斧若赤丹負禮也胷若石墨蘊智也足下赨黃履信也厥像有六厥苞有九六像維何頭像天足像地日像在日月像在背翼像曰風尾像曰緯九苞維何口苞命眼合度耳聦達舌屈伸色光彩冠短朱距兌鉤音激揚腹文戶天為生食爰在積石其樹名曰瓊枝琦玗琅玗以為實琅玕之膄是曰離珠一人三頭逓臥逓起以伺琅玕與琦玗子栖必朝陽高岡之桐啄必紫脫蒼筤之粒其飲有儀其食有質其和鳴也小音金大音鼓音如簫自歌翰如于自舞昏鳴曰固常旦鳴曰發明晝鳴曰保章舉鳴曰上翔集鳴曰歸昌節節足足喈喈邕邕其音英英凄凄鏘鏘延頸奮翼五彩備明舉隨八風氣應時兩徊欝島翔玄圃過崑崙軼底柱風穴暮宿弱水濯羽五彩晶英九文鮮眀乃先天離宮之畜南方鶉火之精覽七德律五音通天祉應地靈翥即文始來即嘉成惟鳳為能天下有道得鳳象之一則鳳過而睨之得鳳象之二則鳳翔而企之得鳳象之三則鳳集而翽之得鳳象之四則鳳春秋會之得鳳象之五則鳳朝夕比之沒身居之矣於是時也鳳翩蹮帝竹而不驚宿留帝梧而不去吸昆丘之琅霜吞嵰山之紫露馴于宮隣為帝司晨扈于軫車以節路驅爰率其属朝嘲夜口&#63140;夜露翥風翔千百為羣朝于明堂故曰鳳忘其翼鷙鳥忘其瓜而可擾神龍喪其角鷙獸忘其距而可御咸若鳥獸而柔緩疇若草木而葳蕤蒼麟白騶可係而羈鳥巢鵲梁可俯而窺是以萬方來朝四露咸依也乃若刳胎剔女&#63140;黽神龍不遊覆巢石&#63140;為卵鳳不翔留四靈之瑞交違則萬物之庚不由矣帝於是始作咸池之樂張于洞庭之野有焱氏承而頌之曰鳳皇秋秋其音若簫其翼若干有鳳有皇樂帝之心于是風后從而&#63150;&#62698;羽&#62711;貝&#63151;之曰舟張群雍鶬鶬相從八風回回鳳皇喈喈力牧載而和之曰敕爾瞽帥爾眾工奏爾光誦肅肅邕邕無怠無凶帝曰昭乎哉天老之言也綠圖侍側拜手而贊于帝曰臣聞縹青者曰鸞黃&#63140;今黃者曰鵷饒紫者曰鸑多白者曰鵠得鳳體而分者也西有鳻雀東有諫珂北有定甲南有錦駝鵕義&#63140;鳥飛光而暎天綬雞曳彩而駢羅竊鳳形而似者也且羽嘉生蜚翼蜚翼生鳳皇鳳皇生鸞鳥鸞鳥生庶鳥庶鳥之變乃產妖鳥是曰羽蟲之孽德下衰則得其分德又下衰則得其似德極下衰則得其孽臣恐杄百芯之後淡見而甘聞誣天而矯神必&#62675;&#63139;求鳳而弗能將歌舞羽孽而珍貺咎徵天無口孰分其然否神無喙孰折其真偽諴孚幾何矯枉寔多鳳之瑞世僅見孽世則那帝曰遠乎哉綠圖之見也遂乃命伶倫斷嶰谷之竹吹律寫鳳之音素女調三舌之簧炙笙象鳳之翼史皇作斧扆繪鳳之羽胡曹薾衣裳畫鳳之文又采飛龍氏之篆陳帝鴻氏之硯書之右書曰巾几銘圖之左圖為帝命驗
伊蘭賦
江陽有花名賽蘭香不足於豔而有餘於香戴之髟&#63139;采紒經旬猶馨意古者紉佩之用頮浴之具必此物也西域有伊蘭以為佛供即此漢書所謂伊蒲之供也從而為之賦曰英英有蘭猗猗其羙謚以伊蘭寔自卭始維蘭之品粵繁有藂曰蕙曰蓀錯&#63150;&#62674;&#61694;干&#63151;丰茸曰芷曰茞名殊物同形如蒲萱盆盝是薦謠俗攸珍乃蘭之贗可佩可紉服之媚人昔號國香今茲曷湮宜湯宜浴陳除新沃昔聞其語今茲則而&#63140;忍先正&#62886;&#63139;言蘭謂識之艱山谷致疑晦翁屢歎懿若卉之挺生兮何珵羙而琦絕既葳蕤以晞暘兮亦扆岑而帶岊友射干而偕生兮朋荔挺而俱發漱玄英之朝澤兮應復至之陽月秉棻蒕之旉榮兮擅芳菲之酷&#63139;&#62697;烈開以景風之俶辰兮貫乎星回之火節漱沆瀣之芳潤兮全朱眀之炎德匪直十步之有芳兮曾譣經旬之未歇乃有娥媌掩嫮靡曼嫈眳步步移豔笑笑傾城子夫興於鬒髮昭儀寵於體馨曳步搖之馥郁暎角犀之豐盈若蘭機回文之錦季蘭琴綠綺之聲爰色授而魂與且目眩而心縈倭&#62672;&#63140;&#62910;梁家之髻浮渲韋娘之纓咸纖指兮爭掇並巧粲兮相迎都梁蟾蜍兮閼爾而减價虎蒲龍棗兮瞠乎其亡菁超旃檀於雪域壓迷迭於雲清星芒當晝而弗隱金粟未秋而先成埒瑤華兮玊蕋叶綠葉兮紫莖堪納凉於玄圃思御風兮蓬瀛詎數秋紅之蕳子豈顧晚翠之長卿爰感子兮體物遂錫子以嘉名重為系曰肇允嘉卉兮昉自炎皇媺人之佩兮王者之香深谷逶迤兮無人自芳宣居息鄹兮屈平纍湘晨月秋風兮属國之堂洪波霜晚兮謪仙之鄉紉遺佩捐兮庸亦何傷體物瀏亮兮聊以相羊
鴈來紅賦
此弘治甲子余十七歲時作近得其稿錄于此 蜀城之花與玊蟬而同房漢宮之菊配黃鵠以分裳茲纖莖兮獨異候陽鳥而敷芳盈盈渥赭奕奕鮮粧承景火旻之下委質金神之鄉吳臺草長紅心不同時節楚岸楓愁赤葉遠謝煇煌迎風動彩泫露生光映夫容兮瀕枉渚雜桂蕋兮侍君堂殘蝶留連而驚豔胡蜂躑躅而疑香矜隕霜之不殺咲何草之不黃脫梧楸兮索索銷蘭蕙兮揚揚琅玕摧兮好樹簫籟嚮兮長廊柳呈疏兮綺陌荷委盖兮銀塘矯兮紅蘤爛然朱芳賞生兮稀有物珍兮非常誤停車之杜牧詫剪彩之隋皇江淹多才擬抽毫而賦詠班姬含怨亦卻扇而徬徨亂曰春花紅兮杜宇春草碧兮萇弘茲微生兮秋穎乃借榮於春工根伴兮寒螿名托兮霄鴻彼游龍兮枤杜亦詩人兮為風採佳名於飾羽聊以貽夫雕虫
樂清秋賦
皇天平則成四時兮竊獨樂此新秋無宋玊之悲懷兮匪江淹之離愁澹吾慮以撫景兮遁炎威於金&#63150;米韋隹火&#63151;祛赫曦之熖熖兮追凉颮之颼颼屏羽扇而篋藏兮御紈素之輕柔聽琅玕之朝墜兮玩金波之夕流桂連綣於山阿兮蘭猗靡於巖陬既葳蕤其可懷兮又芬蒕以綢繆嘉華黍與膏稷兮獲萬寶於西疇雖四壁之徒立兮欣人足而我優謇不樂兮胡為兮攢百慮以挐憂命一觴而孤斟兮奚吳歈兮秦謳慕漆園之斥鷃兮暢逍遙以優游賦印段之蟋蟀兮庶蹶蹶而休休
綵扇賦
江文通有綵扇賦首尾衡决訛舛復多夏日枕痾稍為補正青陽謝兮朱明臨度槐景兮際梅霖日車亭午風柯不吟纖絺在御輕羽重尋或蒲葵兮紈素又紫紺兮綠沉空青生峨眉之陽雌黃出嶓冡之陰金膏詒河伯之渚碧髓挺青蛉之岑竹染湘妃之淚纸搗蔡倫之砧合為綵扇翳君瑤琴瑤琴兮青琴知音兮賞音解明星兮繠珮卸半月兮蘭襟墮馬罷梁家之髻含矉捧西子之心銷獨愁兮片玊恡一咲兮千金怨蘊隆之赫赫忘逝景之駸駸願鼓幽蘭兮白雪情寄山高兮水深
藥市賦
蓬丘仙伯匕刀圭而通神奈園老宿品千二而稱珍何如蓉城之日重開藥市之春若夫岐摯湯液和緩瀡滫采嘉林之嘉草掇芳洲之芳羞屏風水發書帶山抽人參三椏來自高句麗之國桃枝九折出於嶲昆眀之陬椒聊下虗星之舍果蓏薦織女之樓逢茅龍之衛叔遇木羊之葛由檢本草之聖錄極山海之冥搜別有天棗日精澤葵海藻火林之蔚炎柯雪津之擢陽草欵冬叩氷而吐葩葶藶迎露而先槁青綸碧組蒼龍就食於甲辰素茵皜蔯白兔騰仙于辛卯帝休鬼麗蕩邪而蠲憂神錦仙鹽駐顏而難老又不若剸犀截角搴翠刪毛澄禺山之水碧青&#63140;盍樊桐之金膏鮫人泣珠而酬價狼月&#63140;荒齅金而解櫜神鹿兩頭飲上池之水露鳥四翼歸金匱之韜莫不攀丹危而陟翠險霣仙的而下神囂涉淼淼馳苹苹刈翹翹伐丁丁香草比于君子嘉卉方於女貞藤名簡子花號長卿五芝色配乎五嶽六飲芳冠乎六清乃延巫彭召長桑飛綘雪擣玄霜巴戎赤斧梓谷王昌蓬州塗定辭玄武張開光希夷出崇龕之落真多栖葛璝之鄉黃足之鳥呼季玊而並復朱頂之鶴名令威而駢翔負局磨鏡之翁箍桶講易之叟扶龜床於行阿策鳩杖於林藪嚴遵之芳乳平分王烈之香膏共剖是月也江波錦落火井星還楓瑟瑟而鳴籟菊英英而綴斑訪名跡於古昔啟藥市於重關被開眀廣都之野帶杜宇天隳之山哀危蟪於寸陰矜局&#61242;&#63139;黽於井谷布濩天府之區蔓衍坤維之域八萬四千之人烟五十四州之謠俗國無夜戶之虞人有春臺之燠郤公程鄭之倫驥子魚文之服乍發劑以針龍奄飛符而擒蜮黃耈背鮐蒼崽髫蝸行歌擊壤羣嬉聚沙成行鴈鴈學語鴉鴉毛姬餌葉鳳子藏花色輝九壁之錦光漾百潭之霞採思婦之卷耳折放臣之疏麻息風枝之不靜起露蓼之含嗟崔公之錦云遠華陀之囊已遐既富矣韓康之肆寧蘄乎慱望之槎楊雄夢腸頓醒滯思于雕篆相如消渴欻涓沉痾於齒牙豈知西顥之盤露北方之河車哉有林閭翁孺者起而為系曰黃能兮休入寢朱羆兮罷窺屏永遁兮二竪載殲兮九嬰分菊潭兮灩灩宴蓉城兮冥冥鴻安丘繼而作曰安期神樓散扁鵲陷氷丸銀筒昔誰蘊金瓶今子殫謝驚飍兮駐流電訪大藥兮浴還丹邀籛偓兮雀躍共喬松兮鯢桓主人聞之欣然稱蔅脩容麗級獻壽升筵敬緝光誦奉以周旋
戎旅賦
恭承恩譴兮于役滇越捐珮江皋兮解紳雲闕三陟崔崔兮九折臬&#63140;出臬&#63140;出不日不月兮遂屆窮髮撫孤旅而悁脰兮揜眾困而悡心悵圭籥之駸遄兮逾四稔而迄今父母孔遠兮懿親離而北南類連逵而分衢兮似同波而殊潯慈烏忻於共巢兮恒鳥悲乎異林彼纖羽之微族兮亦命侶而跢跦何生人之含靈兮乃離羣而弗如詠清人之介駟兮感放士之鳴鴸姬公畏于熠耀兮居父唶夫蟪蛄屈托乘于螭豹兮莊寄徑于鼪鼬在聖折而固然兮攬古人而重欨哀吾生之罹郵兮背中土而播荒粵戴盆而伏嵁兮望崦嵫之末光神怳恨而蜚颺兮形臠卷而傖囊睇孫水之浩渺兮瞻靈關之峻極聆猩猩之夜啼兮履狒狒之朝跡尋終古之攸居兮問祝融之昔宅胥靡登而不懼兮魑魅過而奚慄崛山&#63140;果颮揚兮含沙影流喟茲徂春兮忽焉杪秋月令殊于九州兮瘴卉華而歲周若有人兮好我携旨酒兮思柔采檳郎兮綴扶留贈相離兮結忘憂寒章&#63140;鳥鷄兮為脯露江魚兮為脩滇歌兮爨舞白日逝兮玄景浮獨持觴而懷遠兮雜歎歗其向陬遂還軫而休室兮隱零雨乎寂夜引簟枕而假寐兮遙夢歸乎親舍家人嘻以欵語兮閭里紛其來訝眾鷄鳴而驚余兮晨光易乎東射悵夢歡而覺悲兮淚承睫而交下假靈氛以歷占兮援龜頌兮余謝曰眀庭其布德兮子行歸乎肆赦系曰莫靡荒服自中古兮日月之表燭不普兮章亥步窮禹罔睹兮蘭津開道行商苦兮碧鷄望祭使者阻兮余亦何為恒此土兮金躍不祥順勿忤兮樂天知命去何憮兮
古度賦
有木詭容在勾之東脩梯盤壤巨幹撐空閟華青帝垂實玄工蓐收傳紺屏翳旉紅子穿皮茁房殊卉叢膚無纖蠹腹育飛蟲有夫不名占諸義弓曰碩果不食在剝之坤宮荒經所漏而鼉仙未弘者歟炎皇未嘗而左賦始崇者與烜比景灌菵露果星燭葉雲布楠榴相思為黨鄰平仲君遷為朋故君子識之是曰古度
石虫&#63140;去賦
石虫&#63140;去海錯也荀子書名紫砝郭璞賦註曰石虫&#63140;去今方言為龜腳本草謂之决明此蟲也而類草每春則生華一名紫&#62681;&#63139;嚚字亦從草謝客詩所稱紫&#62681;&#63139;嚚曄春流也江淹有賦未盡體物故為重構傳諸愽物云江之膄石之華南溟育東海家曄流吐葉應節揚葩水妃纓佩淵客簪查珠蛤胎月錦魚&#63140;尨孕霞孰與紫&#62681;&#63139;嚚名品駢嘉誰抽鼉仙之藻以泳龍伯之涯冉&#63140;阝
蚊賦
有物于此孕于丹鷏氏于白鳥育于朱陵殷于豐草翾翾以作狀&#63028;&#63139;羽&#63028;&#63139;羽以成象昭昭以相避冥冥以相向閣閣椓椓據以為營郁郁彬彬竊以為名霢霂昡雨豐隆混聲貞女棄骼壯士挫精公子不知筮諸靈蓍靈蓍曰針之喙噆膚之利利在三宵群嬉群嚻醉血不醳疾斃于掌戟蓍頌喻寡徵諸玊瓦玊瓦曰仙鼠聚糧萑葦之鄉伏鼈攸戕利距森張何彼皇皇不見肅霜瓦辭難讀訊諸射覆射覆大夫曰烟火其屯鐙燭其喜焦螟以為巢蠛蠓以為使芸瓜而來零栗而逝秋風夕起斯害也巳公子喻矣是曰蚊理
後蚊賦
余暇之日戲為蟁賦或謂矢&#63140;見矢&#63140;見蘭陵之體未盡蟁之典也夫言生於智智者不藏書事起於言善言不引事而昔人有點鬼祭獺探瓶記珠者良亦苦矣余也窽聞習懶直取之胸臆而巳敘之於纸為後蟁賦邃古史皇剏奎畫兮曲腳旁低【古文贊蚊腳旁低鵠頭仰立】垂物則兮謚曰齧民【蒼頡曰蚊齧民虫也】昭凶德兮炎后品物世匱資兮蠆尾虺首罔攸遺兮唶爾蜎化【通俗丈蜎化為蚊】百靡宜兮擾龍儀鳳于帝庭兮嗟爾有生胡營營兮禁&#61242;&#63139;黽去梟著周經兮胡爾利此&#63139;束獨無懲兮玄圭紀正烱弗昧兮丹良為羞【大戴記丹鳥羞白鳥注丹鳥丹良也白鳥蚊也】欣絕彙兮鼇戴山抃聖播跡兮使爾負山【莊子使蚊負山】諒何力兮謂爾有睫【列子焦螟巢于蚊睫】奚誰攘兮穴&#63139;呌窱琅疏競來往兮謂爾有臂【莊子蟲臂鼠肝】奚誰怳兮明潛宵征侶罔兩兮旅蜚成市仙孺惕兮【續列仙傳吳猛事】聚響成霄藩侯兮【中山王事】障爾熛爾徙宜疾兮蟁不能辯對以臆兮肖翹蠕動生以息兮淑詭妍女&#63140;&#62871;寧有極兮血國三千彼貨殖兮【楊子貨殖曰蚊血國三千使將疏飲水褐愽設齒然也】曷云不慘噆有國兮赤口燒城煩言嘖兮積毀銷骨瘡痏結兮楚組齊帷疇□隔兮赤燧頳熛罔有懾兮命曰人蟁理可說兮惟□能蟲各以類兮厥以恒性賤剖貴兮人蟁不懲蟲何罪兮百爾君子無庸喙兮
思友賦寄楊用脩【附】
夏邦謨何繁思之紏結兮中悶瞀以罔休晝屢飡而食&#63140;周飢兮寧膳餼之匪羞夢雜糅以恍惘兮曼旅夜之悠悠息壅翳其煩促兮心震蕩而若浮氣欝欝以填臆兮淚熒熒而漲眸志沉抑而慊慊兮魂離敇而難收罹&#63143;真躓以厄窮兮茲遷逐於海陬哀蕪城之卑溼兮古濞廣之所都形孑孑而窘束兮竊滯此其窮途覽芳菲之變化兮恒感物以增愁獸求曹而躑躅兮鳥失侶而啁啾矧離索之悽惻兮顧寂歷而無儔謇廓落而冥寞兮阻容與以優游極兄弟於四海兮偉矌士之徽猷人固各有所志兮焉深淺其相侔豈不語洽而貌澤兮惟知心之難尤慨仲身之多纇兮得鮑叔而攄幽僑札相感於傾盖兮或獻紵而縞酬仰尼父之禮瑗使兮慕贈處於回由世重陳雷之懿行兮况以膠漆之相投王貢出以類聚兮慶廉義以為疇古固敦斯轨躅兮余於是之敢偷伐木興剌於鳥鳴兮谷風以棄予為仇張陳隙以反目兮蕭朱卒牉然其相予悲夫人未昧昧兮胡纖介而成訧喟斷金之日遠兮懼麗澤之皆流時矯首以遙望兮眇雲木之相樛敻山川之蔽虧兮邈傳置之迥脩月輝輝而照夜兮霜稜稜以驚秋風蕭蕭而振樹兮雨汨汨以沉丘情縹緲以怏悒兮然侘傺而夷猶懷孤憤以紆欝兮遭廻腸而優柔嗟百歲之易邁兮胡歡寡而多憂當其羣嬉而愉樂兮寧知愁苦而淹留欲剪迹而橫逝兮非弱質之勝耰欲蕩志以怡悅兮畏滛肆之為尤固自厲其不豫兮惟靜默之相攸庶尚友於古人兮考往則以臧謀
泛水雜體
臨遠水兮極雲海之茫茫齊桂楫以擊汰望蘿荃以搖艎扣榜歌以流喝撫流景以徜徉沿三島之赤岸泝九曲之滄浪詠吳趨兮渺閶闔激楚奏兮懷瀟湘三翼青翰重英朱轨倚通川之長薄陶小春之遅晷霞絢粲兮朗懸波澹淡兮不起語海童兮烟之潯招漁人兮蘆之碕睇翠微趨綠水攀紫虈折素芷發清言析玄理陳古風歌正始忽白日之西匿留情懽兮未已指回塘以分背視星漢之空眀何余心之廖廓感越鄉之羈情聞馬融之長笛聽謝傅之哀箏翔□蛩而寫怨聆歸鴻而寄聲且曰芳歲歇兮芳夜闌旅遊倦兮旅懷殫偕羙人兮携手聊逍遙以盤桓
戲作破蚊陣露布
非烟女將行燭姬兵敬奉堂宣式遵閫命破蚊陣于乙夜收鷏捷於寅籌不憚宵征即陳露布竊惟蜎化之孽元匪貞蟲之羣似鴨似鵝久貽害於羊羅鼠夾如虎如豹曾煽虐於甓社淮津血國三千睫巢億萬飢方柳絮妄學阿香之聲飽類櫻桃僣擬炎官之色冑系孑孑敢偷郁郁佳名捷寔茸茸擅據閣閣要地擾仙遊之夢栩栩難成妬文苑之思便便奚用如花越女嚬蛾撩亂錦窓似柳張郎挫精儤直靈殿投間抵隙乘暗幸昏啑玊肌而齩花貌猶作嬌鳴刻香骨而露芳筋未償姦志率其不逞實繁有徒惡冠蚤蜂嘗藥之經恐漏罪浮鼃蟈待旦之術巳窮夙稽誅於金神不早降于青女某等掃除賤役箕帚微能躬紏貫魚手戡閦蠹雖出火攻之下策亦效羽被之先登灰釘湏臾嗤負山之何力格戟少選諒遊臺之豈還俾丈人怡神丙枕無展轉反側之虞偕女君合林&#63141;盍子宮叶熊罷蛇九&#63141;虫之兆好音時遣薰風送欣忭曷勝捷書夜奏清晝同馳聞敢後

【二卷】＋封事 ＋序類一
【封事】＋丁丑封事

太史升菴文集二卷 成都楊慎著　從子有仁編輯 後學趙開美校
丁丑封事
奏為請駕還宮事近者車駕北出都門百里之外經日未還臣等聞之躑躅驚惕皇皇無依先期一日道路相傳有此消息莫究來歷不知虛實臣等竊料陛下聖明必無此事道路所言或是虛傳故不敢輒以風聞上瀆 天聽今者百官不奉朝夕四門不納敷奏輔臣遠追於郊卿寺列次於門居而不知其忽行行而不知其所止則是道路所傳者非虛而 聖心之欲為此行者非一日矣 臣嘗聞之君人者無輕舉無妄動非無事之遊故設兵而後出幄稱警而後踐墀張幄而後登輿清道而後奉引遮迾而後轉轂靜室而後息駕若輕舉妄動非事而遊則必有意外之悔今皇天所付之中國在 陛下 祖宗所傳之神器在陛下 兩宮之孝養在 陛下臣民之覆庇在 陛下柰之何其不重且慎也夫以匹夫之微適百里之外尚且囊衣裘以禦寒暑佩弓刀以備盜賊陛下暴衣露盖櫛風沐雨曾不顧惜此臣等之所未觧也中外意向 陛下非不知臺諫章疏陛下非不覽然而必欲堅為此行者豈謂邊境有山川之美物產之饒軍容之盛田獵之樂乎 臣等謂此逆旅之觀非崇高之所事也又豈謂胡虜侵犯我疆場寇攘我人畜宜耀我威武以飭我防守乎臣等謂此將帥之責非警蹕之所親也今舍崇高之極而為逆旅之觀去警蹕之嚴而身將帥之責偏聽生姦獨任成亂未之察乎古之聖人舉事必謀於眾陛下試集臣民於前問之一人則一人以為不可行矣問之百人則百人以為不可行矣問之千人億萬人則千人億萬人以為可行矣 陛下初謀此行畿內連月大雨濘道及車駕至止昌平京城盡日大風揚塵此非偶然盖天心仁愛陛下欲留止其行也人言縱不足聽 天意昭然不可信乎况水潦灾傷正在當年糧儲軍器不如往日萬一偵騎乘虛惡氛卒至如去年牛揚口之舉是以逸豫之眾臨不測之地以無名之出當猾虜之鋒其不可不預為之慮也審矣鑒之往古周穆王窮海遠遊致有祁招之箴漢武帝深夜微行致有逆旅之辱觀之昭代則土木之變近在己巳未及百年也當時尚賴中國之運荷宗社之靈用謀臣之策空府庫之財竭邊廩之積僅克以濟然其所損亦不少矣稽之前事既如彼驗之巳巳又如此陛下聖明其不可不深為之念也審矣臣等待罪史官直書時事以垂久遠其職分也後之視今亦猶今之視昔與其令後世觀之以為今日之譏孰若今日止之以揚後世之休乎故不敢避鈇钺為陛下陳之伏望 聖明俯從輿情早還 宮門&#63141;報保泰山四維之安垂史冊千年飲譽實社稷無疆之慶也豈惟 臣等之幸哉

【序類一】＋古文參同契序 ＋周官音詁序＋石鼓文序 ＋山海經後序＋水經序＋轉注古音略序 ＋檀弓叢訓序＋六書索隱序＋宣和書譜序＋補名賓異號錄序＋分隸同構序＋風雅逸篇序＋五言律祖序＋選詩外編序＋選詩拾遺序＋唐絕增奇序＋羣公四六序＋清音競秀詩卷序＋書品序＋譚菀醍醐序＋丹鉛別錄序＋滇候記序 ＋四川總誌序
古文參同契序
參同契為丹經之祖然考隋唐經籍志皆不載其目惟神仙傳云魏伯陽上虞人通貫詩律文辭贍愽修真養志約周易作參同契徐氏景休箋註桓帝時以授同郡淳于叔通因行于世五代之時蜀永康道士彭曉分為九十章以應火候之九轉餘鼎器歌一篇以應真鉛之得一其說穿鑿且非魏公之本意也其書散亂衡决後之讀者不知孰為經孰為註亦不知孰為魏孰為徐與淳于自彭始矣朱子作考異及觧亦據彭本元俞玊吾所註又據朱本玊吾欲分三言四言五言各為一類而未果盖亦知其序之錯亂而非魏公之初文然均之未有定據爾余甞觀張平叔悟真篇云叔通授學魏伯陽留為萬古丹經王予意平叔猶及見古文訪求多年未之有獲近晤洪雅楊卭崍憲副云南方有掘地得石函中有古文參同契魏伯陽所著上中下三篇敘一篇徐景休箋註亦三篇後敘一篇淳于叔通補遺三相類上下二篇後敘一篇合為十一篇盖未經後人妄紊也亟借錄之未幾有人自吳中來則有刻本乃妄云苦思精索一旦豁然若有神悟離章錯簡霧釋氷融其說既以自欺又以欺人甚矣及觀其書之別敘又云有人自會稽來貽以善本古文一出諸偽盡正一葉半簡之間其情已見亦可謂掩耳盜鈴藏頭露足矣誠可笑也余既喜古文之復出而得見朱子之所未見為千古之一快乃序而藏之嗚呼東漢古文存于世者幾希此書如斷圭復完缺壁再合誠可珍哉若夫形似之言譬况之說或流而為房中或認以為爐火使人隕命亡身傾貲盪產成者萬無一二而陷者十之八九班固有言神仙者所以全性命之真而無求於外者也聊以盪意平心同大化之域而無怵惕於胷中然而或者專以是為務則恠迂之文彌以益多非聖人之所以教也旨哉斯言輒併及之
周官音詁序
左傳浮誇誣誕之祖也大儒韓子乃服膺而到心末學後生皆心惟而口誦以其文采之煒燿也周禮瀆亂不經之書也前人論之詳矣其中多奇字古音盖劉歆受學于楊雄其訓纂之遺有在於是者存而論之固可以補天祿校文之缺為召陵公乘之禆矣其書不用於科舉不列于學宮幸未經學究金根之謬改麻沙俗字之訛刊亦古典之巋然靈光也顧未有表出之者亦學山一簣之虧吹劍一吷之缺乎余觀先鄭後鄭之同異相角杜氏于氏之可否相將孔穎達則會粹四家陸德明又並刻眾切如開武庫五兵隨所用之似張錦機百綵惟其取者乃手錄之為周官音詁一編以為鉤亥提要之助羣居終日為之賢乎未能免俗聊復爾耳唶夫銀鉤乍閱亥豕成羣璗櫛行披焉烏盈貫於戲豸&#63140;肖矣庶有豸乎青礻&#63140;今桐子錦帶先酲或采下篈於朝聞副墨之子洛誦之孫亦將取飛蟲於宵肄若夫逃儒叛聖者以六經為注腳倦學願息者謂忘言為妙筌或以示伊寧不嗤我然心面不同亦更笑也
石鼓文序
石鼓今在太學其文為章十總六百五十七言可模索者僅三十餘字鼓旁刻宋潘迪氏音訓一碑二百年前物也惜夫遺文墜字無慮近百載考唐人古文苑此文特軋卷首裒錄年歷遠在音訓之先然迪所遺墜者此仍缺如也薛尚功鄭樵二家各有音釋與古文苑所載大扺相出入文無補綴義鮮發眀三家之外見其全文者或寡矣好古者以為深慊又迪所訓釋君子員員邋邋員斿二句牽合紕謬重堪嗤鄙原古人書字下句之首承上句之末文同者但作二點更不複書此易見爾迪既誤讀君子員員邋邋員斿遂復臆釋云員員眾多貌邋邋旌旗搖動貌此豈特文法大戾書例亦大昧矣君子員員成何訓詁邋邋員斿成何語言不知妄作乃所謂郢書燕說者也一隅若茲餘奚取哉慎昔受業於李文正先生暇日語慎曰爾為石鼓文矣乎則舉潘薛鄭三家者對先生曰否我猶及見困坡之本也篆籀特全音釋兼具諸家斯下矣然本隻存將恐久而遂失之也當為繼絕表微手書上石又作歌一首盖丹書未竟而先生棄後學矣去今又將六年追惟耳言未墜手跡莫續天固愛寶奈斯文何敢以先生舊本屬善書者錄為一卷音釋一亃今文一卷韋應物韓退之蘇子瞻歌三首唐愚士古詩一首先生歌一首附之卷尾藏之齋閣以無忘先生之教云
山海經後序
左傳曰昔夏氏之方有德也遠方圖物貢金九牧鑄鼎象物物物而為之備使民知神姦入山林不逄不若魑魅魍魎莫能逄之此山海經之所由始也神禹既錫玄圭以成水功遂受舜禪以家天下於是乎收九牧之金以鑄鼎鼎之象則取遠方之圖山之奇水之奇草之奇木之奇禽之奇獸之奇說其形著其生別其性分其類其神奇殊彙駭世驚聽者或見或聞或恒有或時有或不必有皆一一書焉盖其經而可守者具在禹貢奇而不法者則備在九鼎九鼎既成以觀萬國同彼象而魏之日使耳而目之脫輶軒之使重譯之貢續有呈焉固以為恒而不恠矣此聖王眀民牗俗之意也夏后氏之世雖曰尚忠而文反過于成周太史終古藏古今之圖至桀焚黃圖終古乃抱之以歸殷又史官孔甲于黃帝姚姒盤盂之銘皆緝之以為書則九鼎之圖其傳固出于終古孔甲之流也謂之曰山海圖其文則謂之山海經至秦而九鼎亡獨圖與經存晉陶潛詩流觀山海圖阮氏七錄有張僧繇山海圖可證已今則經存而圖亡後人因其義例而推廣之益以秦漢郡縣地名故讀者疑信相牉信者直以為禹益所著既迷其元而疑者遂斥為後人贗作詭譔抑亦軋矣漢劉歆七略所上其文古矣晉郭璞注釋所序其說奇矣此書之傳二子之功與但其著作之源後學或忽故著其說附之筴尾
水經序
漢桑欽水經舊錄凡三卷紀天下諸水首河終斥江凡一百十有一曰出曰過曰逕曰合曰分曰屈曰注曰入此其八例也而水道如指掌矣又紀禹貢山水澤地所在凡六十以诙卷終限華夷判壃域利灌溉通輓運具考是焉盖不刊典也故以經名有宋陳振孫者獨評其為未精審遂啟疑於後人謂河源一派漢使終不能窮九河故道淤塞無稽欽所記徧域中豈必一一皆信也余竊以其說為不然昔在陶唐水失其行神禹平之史官紀其濬導之績於是乎禹貢作焉厥後好事者因禹跡之廣旁及異域圻壤悉載淑詭畢陳於是乎山海經作焉原欽此志盖祖述禹貢而憲章山海者也職方王會之遺圖溝洫河渠之雜志輶車觀風之赴告謠俗聞見之傳信其不為無稽之籍可知巳豈必地至方問而後筆哉以余甞所經歷驗之自吾西蜀至北都水浮荊楚陸走秦趙經且萬餘里名川支川問津者無慮此書之十二徵往所載與今所見無至泰忤用是例其未經者雖天下可知也謂其為未精審者無乃厚誣與夫禹貢者聖人作之聖人訂之然其間如東匯澤為彭蠡東迤北會為匯傳者摘其為紀者之誤至於山海經之牴牾多有之而學者猶不廢也則此書顧不足為禹貢之義疏山海之補逸乎乃獨久湮於肆篋者亦由知者鮮爾余近得之惜其紙敝墨曚乃重為校輯止存欽之本文若酈氏注衍為四十卷厭其枝蔓太緐頗無關涉首注河水二字汍引佛經恠誕之說幾數千言亦贅巳今之史傳類文引用例稱為道元水經遂使欽之用心與其名姓俱泯焉誠可嘅夫亦猶習禮者汰儀禮而反任曲禮之傳為經說春秋者不知據經以按傳而反因傳以疑經皆貴諷說而賤本始是末師而非往古可重嘅者類此故特去之而詳著其說焉嗚呼得吾說而通之不獨可以讀水經也巳
轉注古音略序
周官保氏六書終於轉注其訓曰一字數音必展轉注釋而後可知虞典謂之和聲樂書謂之比音小學家曰動靜字音訓詁以定之曰讀作某若於戲讀作嗚呼也曰引證以擬之曰某讀若云徐邈讀王肅讀是也毛詩楚辭悉謂之叶韻其實不越保氏轉注之義耳易注疏云賁有七音寔始發其例宋吳才老作韵補始有成編旁通曲貫上下千載朱晦翁詩傳楚辭考訂盡從其說魏鶴山論易經傳皆韵詳著于師友雅言學者雖稍知崈誦而猶謂叶韻自叶韻轉注自轉注是猶知二五而不知十也余自舞象之年究竟六書不敢貪古人之成編為不肖之捷徑尤復根盤節解條入葉貫間亦有晦于古而始發於今謬于昔乃有正于後故知思不厭精索不厭深也古人恒言音義得其音斯得其義矣以之讀奧篇隱帙渙若氷釋炳若日燭又以所粹參之古人成編礻&#63140;虎其煩重補其遺漏庶無蹈於雷同兼有益於諷說乃作轉注古音略大抵詳於經典而略於文集詳于周漢而略於晉以下也惟彼文人用韻或苟以流便其辭而於義於古實無當如沈約之雌霓是巳又奚足以為據耶今之所采必於經有禆必於古有考扶微學廣異義是之取焉匪徒以逞慱麻&#63139;分累卷帙而已方今古學大昭當有見而好之者不必求子雲於後世也
檀弓叢訓序
楊慎曰毉有四術神聖工巧予欲借之以喻文矣易之文神詩書春秋聖也檀弓三傳考工記工矣莊列九流而下其巧有差復以檀弓斠諸明高赤德又羣工中都料匠也予謂檀弓可孤行而每病訓之者未能犁然有當于人之心也經猶招也訓猶射也一人射招或中或否未若中人射之中之多也若鄭康成之蕳奧或以三字而括經文之數十字盖寡而不可益也亦傳注之神巳孔穎達之明備或即經之一言而衍為百十言盖多而不可省也亦疏義之聖已賀陸黃吳補緝昈列亦各殫述者之心工巳陳騤謝枋得二家批評亦稍窺作者之天巧已澔乎曷其沒矣茲訓也於諸家擷其英華紀載之蒙發焉於二家昭其甄藻脩辭之階循焉藂之不亦可乎雖其嘿傳妙筌恧乎子休與子玄至於旁搜幽蕆累味集珍何遽不若咸陽之懸金淮南之鴻寶哉
六書索隱序
慎自志學之年巳嗜六書之藝枕籍說文以為折衷迨今四十餘年矣其遠求近取旁搜曲證說文而上則有大禹岣嶁之碑周宣岐陽之鼓呂氏考古圖宣和慱古圖郭忠恕汗簡薛尚功鼎韻古文也說文而下則呂忱字林顧野王玊篇陸法言集韻唐玄度九經字樣張參五經文字徐鉉係傳林罕小說張有復古編黃公紹韻會鄭樵周伯溫楊桓戴侗趙古則于六書皆有論著悉繙討之又甞受業西涯李文正公友太原喬公希大永嘉林生應龍亦以斯藝相取文正公少愛周伯溫篆形之茂美肆筆斆之晚乃覺其解詁多背說文有誤後學欲犁正之而未暇也太原公甞集諸家之篆以韻分之而無所升汰林生亦著通雅逸古編慱矣而無所裁定謪居多暇乃取說文所遺諸家所長師友所聞心思所得彙梓成編以古文籀為主若小篆則舊藉已著予得而略也若形之同解之複而不刪者必有刊補也書成名之曰六書索隱以韻收者俾易繙耳遂申前說序而系之曰伏羲觀圖畫卦文字生焉虞舜依律和聲音韻出焉神皇聖帝君師萬禩垂此二教至周公出文則制六書詩則訓六義郁乎備矣古之名儒力浿降而騷人墨客未有不通此者也秦之吏人猶能誦爰歷滂喜漢世童子無不通急就凡將至後漢許叔重著說文十四篇五百四十部本蒼頡之篇九千三百五十三字則秦篆之全其所載古文三百九十六籀文一百四十五軒周之跡猶有存者重文或體六百二十二則上有孔子說楚莊王說韓非說左氏說下有淮南王說司馬相如說董仲舒說衛宏說楊雄說京房說劉歆說杜林說賈逵說桑欽傅毅說官溥說譚長說王育說尹彤說張林說黃顥說周盛說逯安說歐陽僑說甯嚴說爰禮說徐巡說莊都說咸宗古人不雜臆見可謂有功小學矣自程元岑之隸史游之章鍾繇之行楷出而字日訛梁大同中顧野王著玊篇凡一萬二千七百七十九字以小楷書寫籀古十訛其九已自可憾唐上元中南國一妄處士孫強又增加俗字如竹尚少為笋昇高山為杪此乃童兒之見俳優之嬉何足以污竹素也其間名為此字學者若李陽氷則戾古誑俗陸德眀則從俗訛音吾無取焉宋則郭忠恕之雅楊桓之慱張有之精吳才老通其音讀黃公紹泝其源委若鄭樵則師心妄駁戴侗則肆手影撰又字學之不幸也元猶有熊朋來趙古則窺班得&#62923;&#63139;&#62576;擷英尋實何物周伯溫者聞見既陋經術不通類撼樹之蜉蝣似篆沙之蝸蚓字學之重不幸又十倍于戴與鄭矣今日此學景廢響絕談性命者不過剝程朱之&#62681;&#63139;酒魄工文辭者止于拾史漢之贅牙示以形聲孳乳質以蒼雅林統反不若秦時刀筆之吏漢代奇舟&#63140;瓜之童而何以望古人之宮墻哉慎為此感欲以古文籀書為祖許氏說文為宗而諸家之說之長分注其下以衰老之年精力不逮且圖籍散失徧閱不能乃拔其精華存其要領以為此卷深于六書者試欽玩之知其會同發揮乎古人而非雷同剿說于諸家矣所收之字幸勿厭其少可以成文定象砭俗復古矣所注之義幸勿厭其繁可以詁經正史訂子滙集矣或覽之曰是則藝矣其如道何荅之曰藝即道也夫子之性道不離乎文章子貢未之合一耳司馬子長愈益昧此作孔子世家乃曰晚而嘉易韋編三絕其以孔子為楊子雲以易為太玄而詩書春秋為甘泉四賦邪子雲若悟此則藏心羙根豈出于雕蟲篆刻何必悔其少作乎必以玄為極致而識字為非則吾夫子從心之年亦何甞屏撤詩書焚棄春秋而後為不踰矩哉書成并識此于卷首吾黨有喜高論而厭下學者聆余斯言其必喙咈而心俞矣夫
宣和書譜序
宋宣和中君臣冥盱于豫樂而文具粉飾乎太平故篆鼎銘鍾法帖名畫坌集于汴京而麕載于御府其款識形式則有宣和慱古圖贉躞摠目則有宣和書画譜玩物溺心固螙政之烱戒而考古資識又游藝之不廢也晉代宮閣名魏王花木記尚有傳焉而況是乎蚩尤之兵也夏桀之瓦也祖龍之長城也煬帝之運河也當日之梗階後代之利用矣慱古圖南國監有刻本而此書雖中秘亦缺余得之于亡友許吉士稚仁轉寫一帙冀傳無絕云
補名賓異號錄序
史記云孔子數稱仲山子而不著姓名豈隱而不彰乎抑當世則彰而世遠則隱乎若論語所載長沮桀溺楚狂晨門荷蓧荷蕢皆不得其姓名而因事號之也戰國策秦惠王時有寒泉子注云秦處士之號抑亦介山之流乎若甘茂號樗里子范蠡自稱鴟夷子計然自號海濱漁父此固後人別號之所昉乎別號之稱唐人猶未數數然至宋則人人有之或人兼數號討尋寔艱於時有名賓錄異號錄臨文開卷亦便簡閱今其書不傳暇日乃為補之比之圍棋握槊之譜稍有益焉曾記弘治中泰陵乙夜觀經注以養心吳氏名字下問於舘閣徧閱載籍竟不知也使異號名賓之書尚存則執之以對不為愈乎
分隸同構序
自蒼頡沮誦而下科斗鳥迹以還為八分為楷隸其變夠矣說文訓纂字止九千玊篇龍龕至億萬異體別構俗創訛音實繁其文焉暇日搜諸字書合于六書而又叶于八法得什一於千百振體要於碎煩名曰分隸同構嗚呼上谷之翮未覩鴻蹤曇石&#63140;襄之鵞空傳贗本隸古以定通今以行時乎會當有變薑牙之手元和之腳明之存乎其人知貽笑大方之家庶用詒小子之造爾
風雅逸篇序
風雅逸篇錄中古先秦歌詩也楚鳳魯麟風之逸也堯衢舜薰雅之逸也載在方冊矣曷以名之逸外三百篇皆逸也粵稽魯論兩引逸詩侈止兩韵約僅五言後素昭文何遠興仁聖咨賢焉賢啟聖焉于是乎取之以此其存槩彼其餘豈必無主文譎諫之旨民彜物理之訓哉唶夫世遠籍湮不能舉其全也然其餘句散見諸書若大戴禮若春秋內外傳若汲冡沉文若諸子璅語網羅放失綴合樷殘尚多有之吐珠於澤誰能不含聖喆所遺而後人拾以為巳寶茲類之謂乎孔子曰詩三百又曰誦詩三百墨子曰誦詩三百絃詩三百歌詩三百舞詩三百司馬遷曰誦詩三千餘篇孔子刪之為三百篇由前言之則太師所職數止此由後言之則今所存十一千百耳自逸詩外若因事造歌異裁別體若貍首鷖誦蠶蠏龍蛇後代詞人刻意莫迨其宛轉附物怡悵切情盖不啻驚心動魄一字千金而巳若是者雖多所軼沒而謹其遺者稡之亦奚啻足為更仆之誦哉故錄首黃帝彈歌至伯夷薇歌為第一卷錄琴操歌謠詞曲三十一篇為第二卷錄石鼓詩十章诙第三卷錄逸詩篇名斷章存者十篇有句亡篇名者四十四條為第四卷錄經傳所載孔子歌辭及諸執事涉孔子者廿二篇為五卷錄魯衛齊晉鄭宋吳趙成徐秦楚君臣民庶婦女胥靡俳優雜歌謳操曲誦祝相曲為第六卷第七卷錄古諺古語古言鄙諺鄙語野語俗語故語民語不恭之語百五十條為第八卷錄荀卿成相雜辭三章佹詩一章附蘇秦上秦王詩為九卷錄葛天氏八闋訖于詩延滌角有篇目逸其詞存其名義為風雅逸篇十卷終焉錄成有過而問者誚之曰子知富翁好古者乎斝鼎匜鼎&#63140;干珍厥穿穴圖籍繪障貨彼罅裂罄已懷資受市魁嗤子所為嗜古辭者將無類茲吹吷之吟則穿穴也糟粕之拾則罅裂也心力之玩則罄而資依託之售則受若嗤請刊落之其尚有盈辭予投筆而起負序以謝曰然業巳成予不忍廢也子之言予不敢忘則書之以終筴
五言律祖序
夫仰覯星階則兩兩相比頫玩卦畫則八八相聯盖太極判而兩儀分六律出而四聲具豈伊人力寔由天成驗厥物情可識詩律矣五言肇于風雅儷律起于漢京遊女行露已見半章孺子滄浪亦有全曲是五言起于成周也北風南枝方隅不惑紅粉素手彩色相宣是儷律本于西漢也豈得云切響浮聲興于梁代平頭上尾創自唐年乎近日雕龍名家凌雲鴻筆尋濫觴於景雲垂拱之上著先鞭於延清必簡之前遠取宋齊梁陳徑造陰何沈范顧於先律未有別編慎犀渠歲暇隃麋日親乃取六朝儷篇題為五言律祖泝龍舟於落葉遵鳳輅以椎輪華琱極摯本質叵踰矣今之論詞曲者曰套數小令各有體套數可以倣小令之嚴小令不可入套數之諢論字學者曰分隸篆籀各有師分隸可以從篆籀之古篆籀不可雜分隸之波例之詩律曷云異旃如曰不然請俟來哲
選詩外編序
予彙次選詩外編分為九卷凡二百若干首反復觀之因有所興起遂序以發其義曰詩自黃初正始之後謝客以俳章偶句倡于永嘉隱侯以切響浮聲傳於永明操觚輇才靡然從之雖蕭統所收齊梁之間固已有不純於古法者是編起漢迄梁皆選之棄餘北朝陳隋則選所未及詳其旨趣究其體裁世代相沿風流日下填括音節漸成律體盖緣情綺靡之說勝而溫柔敦厚之意荒矣大雅君子宜無所取然以藝論之杜陵詩宗也固已賞夫人之清新俊逸而戒後生之指點流傳乃知六代之作其旨趣雖不足以影響大雅而其體裁實景雲垂拱之先駈天寶開元之濫觴也獨可少此乎哉若夫考時風之淳漓分作者之高下則君子或有取焉是亦可以觀矣
選詩拾遺序
漢代之音可以則魏代之音可以誦江左之音可以觀雖則流例參差散偶昈分音節尺度粲如也有唐諸子效法於斯取材於斯昧者顧或尊唐而卑六代是以枝笑幹從潘非淵也而可乎哉余觀漢志蓺文隋志經籍跡斑斑而目睽睽徒見其名未覩其書每一披臨輒三太息此非有秦焚之厄漢挾之禁也直由好者亡幾致流傳靡餘惜哉方宋集文苑英華日篇籍自具也陋儒不足論大雅乃謹唐人而畧先世遂使古調聲閴往體景滅悲夫梁代築臺之選唐人梵龕之編操觚所珍懸諸日月伐柯取則炳於丹雘矣二堡所畧予得而數之為選之外編又網羅放失綴合叢殘積以歲月復盈卷帙稍分時代別定詮次仍以選詩拾遺題其目嗚呼昔之遺軼可重悲惜者業巳莫可追及幸頗存者宜無諼矣其諸君子亦有樂於此者歟
唐絕增奇序
予甞品唐人之詩樂府本効古體而意反近絕句本自近體而意實遠欲求風雅之&#62672;&#63140;丙佛者莫如絕句唐人之所偏長獨至而後人力追莫嗣者也擅塲則王江寧驂乘則李彰明偏美則劉中山遺響則杜樊川少陵雖號大家不能兼善一則拘乎對偶二則汨于典故拘則未成之律詩而非絕體汨則儒生之書袋而乏性情故觀其全集自錦城絲管之外咸無譏焉近世有愛而忘其醜者專取而効之惑矣昔賢彙編唐絕者洪邁混沌無擇珉玊未彰章澗兩泉盛行今世既未發覆於莊語仍復添足於謝箋其餘若伯弜伯謙柯氏高氏得則有矣失亦半之屏居多暇詮擇其尤諸家膾炙不復雷同前人遺珠茲則綴拾以唐詩增奇為摽題以神妙能雜分卷帙逃虛町廬聊以自娛跪石之吟下車者誰與
羣公四六序
滇雲僻在萬里其士夫皆江南播移楚蜀流寓其地高燥無梅雨之潤絕蟫蠹之缺故藏書亦可久焉慎執戟其地垂三十載壬辰之春於葉榆書肆以海貝二百索購得羣公四六古刻乃宋人所集不知名氏自甲至癸凡十卷其人則首王初寮至蔣子禮五十五人啟凡四百六十五首嗚呼四六之文於文為末品也昌黎病其衰風&#63141;立柳子以為駢拇然自唐初以逮宋季飛翰騰尺爭能競工觀此集所載若王梅溪胡邦衡王民瞻任元受趙莊叔張安國胡仲仁陳止齊皆百寺忠節道學之臣鴻藻景鑠之士其英聲直氣見于偶麗絺繪之中直可與陸宣公奏議上下相映奚可以文章末品少之昔蘇文忠公稱孔明出師二表與伊訓說命表裏豈屑屑於贅牙詰屈哉大中丞百川張公腹笥既富手校尤勤乃取弋於飛蟲下問於采菲因出舊藏裝池新帙并序所得之由以廣古賢之跡傳諸四方亦文獻之盛事乎
清音競秀詩卷序
蟠峯李子子安銜使于蜀東阜劉子作詩贈之狷□謝子繼之東谷敖子三之初亭程子四之耄予不敏五之屬而和名又若柯首稡以成什乃孟冬廿日會于凌雲之清音競秀兩亭臨睨久之且邀予篆題予即以二亭名名卷蟠峯子曰義曷取乎噫山水之清音無幾耳巖壑之競秀無幾耳與夫喙鳴之善也疇類之合也猫之山水巖壑也亦無幾耳子行萬里閱人多矣所為詠歎緘藏者僅是所為留連徙倚者僅是茲可曰無擇&#63150;&#63014;采&#62676;&#63151;乎率是道也於學術辦其真贗於朋從分其鳳鷙於尚友師其峻特於剸務審其義命可以禔身可以大畜可以樂羣可以同人畜之大者德之崇也人之同者業之廣也推是說也雖終身行之可也奚翅為山水詩辭指哉耄予不敏題以為清音競秀詩卷序
書品序
書有以品名者鍾嶸詩品庾肩吾書品是也二子皆梁人其稱名也同其遣辭也類峕代則然非相假習&#63140;戈也詩品以三品品詩書品以九品品書何區別之精而用志之勤乎或言書與詓均蓻而書又非詩比謬戾古者君子之於物也無所苟而已矣曲工小技罔不致其極焉故曰傳兵論劍與道同符今人不及古人而高談欺世乃曰吾道在心六經猶贅也以此號于人曰作字欲好即為放心趨簡安陋者靡然从之是蒼籀上世道已喪矣不曰道器形神也離道語器棄形而存神也故曰齊匠之斲輪綿駒之擫籥先王之道有在於是矧夫進於六蓻流乎君子宜無苟也苟于物將苟于道吾所為感其感云其云也嗚呼又焉得真知其觧者而竟吾云乎
譚菀醍醐序
醍醐者鍊酥之綦晶佛氏借之以喻性也吾借之以名吾譚菀也夫從乳出酪從酪出酥從生酥出熟酥從熟酥出醍醐猶之精義以入神非一蹴之力也學道其可以忘言乎語理其可以遺物乎故儒之學有慱有約佛之教有頓有漸故曰多聞則守之以約多見則守之以卓寡聞則無約也寡見則無卓也佛之說曰必有實際而後真空實則擾長河為酥酪空則納湏彌于芥子以吾道而瓦合外道一也以外道而印證吾道一也譚云苑云徒說云乎哉醍云醐云徒味云乎哉
丹鉛別錄序
葛稚川云余抄掇眾書撮其精要用功少而所收多思不煩而所見慱或謂予曰流無源則乾條離株則悴吾恐玊屑盈車不如全壁洪荅曰泳圖流者採珠而捐蚌登荊山者拾玊而棄石余之抄略譬猶摘孔翠之藻羽脫犀象之角牙矣王融云余少好抄書老而彌勲雖遇見瞥觀惛即疏記後重覽省歡情益深習與性成不覺筆倦慎執鞭古昔頗合轨葛王自束髮以來手所抄集帙成踰百卷計越千其有意見偶所發明聊擇其菁華百分以為丹鉛別錄享敝帚以千金緘燕石以十襲雖取大方之笑且為小道之觀知不可乎
滇候記序
遠遊子曰千里不同風百里不共雷日月之陰徑寸而移雨晹之地隔壟而分茲其細也太明太蒙之野戴斗戴日之域日中而無影或深瞑而見旭或行&#63141;&#63112;燭龍以為照或煮羊脾而已曙山川之隔閡氣候之不齊其極也是以有測景之圭有書雲之臺有相風之巾&#63140;完有候風之津海有星占河有括象以此知其不齊矣故曰不出戶知天下天下誠難以不出戶知也非躬閱之其載籍夫九丘之書志九州之異也夫而不傳周處作九州風土記宗懍作荊楚歲寺記至於巴蜀異志嶺表異錄皆是物也余流放滇越溫暑毒草之地蒶過從晤言之適幽憂而屏居流離而閱時感其異候有殊中土輒籍而記之豈欲妄意古人乎他日冀萬一釋其棘矜歸于氓甽焚枯酌醴斑荊坐茅與擊壤之老聚沙之童晨夕話之亦可以代慱奕矣
四川總誌序
余嘗讀左太冲賦蜀都云江漢炳靈世載其英蔚若相如皭若君平王褒韡韡而秀發楊雄含章而挺生自漢而下文章之盛無出于四子矣然豈徒四海考儁游談為譽哉文之傳事之傳也去今千七百年而談漢事如昨日繄四子之文也文乎文乎其可諼乎若夫陳子昂懸文宗之正鵠李太白曜風雅之絕麟東坡雄辨則孟氏之鋒距邵菴詩律比漢廷之老吏繼炳靈而躡蹤感掞藻而騁轡與為多矣况子安少陵薄遊徧乎三巴石湖放翁篇詠洎于百濮其原本山川極命草木亦楚材晉用秦渠韓利矣先君子在舘閣日嘗取袁說友所著成都文類李光所編固陵文類及成都丙丁兩記輿地紀勝一書上下旁搜左右采獲欲纂為蜀文獻志而未果也悼手澤之如新悵往志之未紹罪謫南裔十有八年辛丑之春值捧戎檄蹔過故都大中丞東阜劉公禮聘舊史氏玊壘王君舜卿方洲楊君實卿編錄全志而謬以秇文一局委之慎乃檢故簏探行篋參之近志復采諸家擇其菁華礻&#63140;虎其煩重拾其遺逸翦彼稂稗支郡列邑各以乘上又得漢太守樊敏碑于蘆山漢孝廉柳莊敏碑于黔江文無銷訛刻猶古剞東阜公喜曰漢碑之傳于今中原亦掃跡矣乃今得茲于遠邦不謂斯舉之獲乎唐宋以下遺文墜翰駢出橫陳實緐有昈乃慱選而約載之為卷尚盈七十中間凡名宦遊士篇詠關于蜀者載之若蜀人作僅一篇傳者非關于蜀亦得載焉用程篁墩新安之文獻志例也諸家全集如杜與蘇盛行於世者秪載百一從呂成公文鑑例也同時年近諸大老之作皆不敢錄以避去取之嫌循海虞吳敏德文章辨體例朼開局于靜居寺宋方二公祠始事以八月乙卯日竣事以九月甲申自角匝軫廿八日以畢食時而成既愧劉安之捷懸金以市又乏呂覽之精乃屬鄉進士劉大昌周遜校正而付之梓人昔漢代文治興之者文翁禮殿之圖後世建學倣焉七十子之名馬遷之立傳徵焉當時號為西南齊魯岷峨洙泗文之有關于道若此文翁之功不可誣也繼文翁而作者今之阜翁歟獨愧慎華顛白紛舊植荒落不足以揚四子之芬而成一邦之史也恕其不敏補其未備尚有冀吾黨之助焉

【三卷】＋序類二
【序類二】＋大理府志序＋劍州志序 ＋雲南鄉試錄序 ＋雲貴鄉試錄後序＋貴州鄉試錄序 ＋三楚壯遊詩序 ＋周受菴詩選序 ＋宋封君一嘿壽七袠序＋玊岡詩集序＋送卞蘇溪歸敘州序 ＋韓太之赴徵命序＋送趙從之序＋送成都府胡同知序 ＋夏正小敘錄＋管子敘錄 ＋石鼓文敘錄＋古文韻語題辭 ＋李太白詩題辭 ＋李前渠詩引＋霞丘歸引

太史升菴文集三卷 成都楊慎著　從子有仁編輯 後學趙開美校
大理府志序
大理滇西繁雄郡也緣洱水出罷谷為西南巨瞻浸蒼山像靈鷲為西南巨鎮而襟帶而巖險而物華而人文又裒然育燁然縟犁然有當於中州之奧區卓乎無謝於南溟之奇甸焉嘗稽之往緯籍書云神農地過日月之表則日表骨利月表青丘演池比之猶為邇封陸終為黃帝之所娶若水為顓頊之所生產里為湯亳之貢國澲&#63141;&#62672;人為武牧之征隊載籍昭然可以覆視奚待常頞為通道始而唐&#62681;&#63139;家為開郡先乎昔之郡乘方志事狀行紀若韋皋徐雲虔若竇滂若樊綽若韋齊休若陳隱之所著雖曰昈列實則錄存書亡若勝國之李景山昭代之王景常籍&#62937;具存然或失之誤或失之畧山河若柯戒而以一經行盡之幅員数千里而以二卷帙約之原本山川有恧其能說極命草木無禆於多識矣柱史溫泉郝公按部駐郡繙舊志而病之乃徵議於督學憲使默泉吳公參相龍山沈公僉憲膠峯安公板令於太守龜厓蔡公二守小溪王公禮謁給諫弘山楊公荊守侍御中溪李公二公家本郡人官舊史氏多識前代之載且諳土著之詳於是攄懷舊之蓄念發思古之幽情立創新例大增舊文閱數月而新志成集二羙而卷帙合時則龜崖公政成化流之敺宅生居方之餘也而古跡英躔琳宮寶地表昔賢之遺愛供騷人之景物者一一日&#63139;折新之賁餙之輪之奐之詠之榜之不趐柳吳興之蘋洲謝宣成之疊嶂矣其為新志之助不亦多乎慎也恩譴裔土流戍滇陰紫城蒼麓夙嘗授館僦廛香界王&#63140;回岑昔饒解鞍橫枕乃以首簡属之孱毫非敢曰僣杜征南之先固願附張京兆之後云爾
劍州志序
志流別于史九丘先于六籍地象傚於河圖雖迂恠弗稽實志初也至禹貢職方則大備矣劍以山形名州人皇乘祗車出谷口秦宓謂即劍道之谷泝其世正際九丘而岷山之精上為井絡見河圖文寔今井絡關劍首區也奚待禹貢職方始著梁益哉三代以還劍代為要害地唐為節度雄鎮領縣有八棊布於環三四百里內連城擊柝相聞也今登高望之歷歷在目迨國朝劍獨遠於宸極最為蕞陋四境相距千里遼絕二百里而遙始得縣一百里而遙得驛三十里而遙得郵繁雄昔如彼也荒陋今如此也豈獨時運則然抑亦王化有遠邇歟官其地陋其土寙其政者往往是也武緣李白夫壁來守是邦獨事振厲希古良牧拓城池奠廬井立鄉社新學宮祀鄉賢表名宦公舘郵置皆鼎新之勞以身先教以身率劍之士久為荒解至是有褒然舉者始也余徵其政於聞既而北征路貫劍門又徵之於見白夫出其所修劍志繙之又徵予耳目之有徵焉其土俗民風炳如也將無望于嗣守者歟斷碑殘碣遺文墜什拾于奧突荒甃者又裒聚此卷若與景陽子厚之銘少陵謫僊之詠競其英爽過其地者覩其山川若生色焉斯州也可無斯志夫白夫請余序在正德巳卯成之歲則嘉靖甲申時白夫已還秩去劍云
雲南鄉試錄序
聖天子嗣大歷服之十九年寔惟閏之一章入庚子蔀首粵當三物賓興期雲南廵按御史某申令甲嚴法癸葺試穴&#63139;奐昺文轨業爰飭其故期不愆于素乃以布政司某司調按察司某司監郡大夫若古郡大夫邑郎官洎流未官咸慎選精遴昈局立&#63140;隶事罔弗□□官某輩若干人應聘以屆罔弗共闔滇之校四十有二入彀之士二千有奇皆提學副使 某所睫擇也先長夏回星淖渪湛殸&#63139;酉及初啇應律啟雨&#63139;昕升陽乃甲子鏁院御史&#62681;&#63139;炳蕭眾曰矢公矢慎乃違此二矢昕有如日暝有如燭乃臚唱諸士而試之戊辰一之辛未二之甲戌三之題則紬簡剌之卷則分經閱之公簾以內司試者鐍之夋夋如也鰓鰓如也公簾以外司調司監者分職之魚魚如也雅雅如也御史又實臨內外而綱維之翼翼如也井井如也拔簡其試之中得&#62336;人鍥雕其文之優廿首為雲南庚子科鄉試以獻 某濫竽授簡拜手颺言曰大道散而有六經六經散而有諸子諸子之是非取裁於六經六經之刪修折衷乎聖道三代而上道見於事業而流衍于文章三代以還道寓于文章而不純於事業故鄉舉里選取其事業矣敷奏明揚取其文章也兩漢以經術對策取士六朝以品薦詞華甄人隋合南北始有科舉最盛于唐增光于宋而其得人之効視三代豸&#63140;肖矣我　太祖高皇帝重獎天衷再造人極掃胡元之晦盲否塞復三代之純固惇龐日而月之星而辰之彜而倫之文而章之君師之道兼隆仁聖之事畢矣嘗伏讀科舉之詔矣易用程子傳朱子本義書從夏氏蔡氏兩傳詩采漢牋暨集傳春秋本三傳兼胡氏禮記則古註疏與陳澔集說裁訂自淵衷參采乎諸儒使孔孟復生亦無異論也又常觀先正首科之題辭矣曰初塲在通經而明理次塲在通古而贍辭末塲在通今而知務上之涵養乾知大始下之承順坤作成物菁莪棫樸之化梓材多士之興良有以也丹青既久而渝神化亦窮以變厥今士習何如哉其高者凌虛厲空師心去迹厭觀理之煩貪居敬之約漸近清談遂流禪學矣卑焉者則掇拾叢殘誦貫&#62681;&#63139;酒魄陳陳相因辭不辯心紛紛競錄問則呿口此何異瞍朦誦詩閽寺傳令乎窮高者既如彼卑淪者又如此視漢唐諸儒且恧焉况三代之英乎聖祖制舉之羙意舉賢求士之良規豈端使之然哉今皇上遠述唐虞近法 聖祖屡下明詔銳意作新文必宗經必法古必崇雅必黜浮菁莪之詩梓材之書復作于今日收濟濟之士迓穆穆之衡行媲于古先諸士乎沐薰濡化提耳命面是千年之期而一朝之肔况爾滇雲 聖祖嘗有諭言曰氣厚風和君子道行之所爾諸士子生其鄉邦久佩謨訓矣一人之身且有新吾三日之士尚猶刮目矧曰涵泳已百七十載濟濟数三五六經諸士&#63150;日耳力&#63151;哉今日之滇雲非昔日之滇雲矣&#63150;日耳力&#63151;哉不以一第自滿而以三代之英自獻 某也願徼榮靈假於諸士子僣書以俟
雲貴鄉試錄後序
粵嘉靖甲午秋雲貴大比登賢書成 某也當後錄以終義則臨文盱衡而贊曰唶蔚矣哉滇之文乎其士之脩辭崇古齊轨中州近則有唱第于臚句魁選於春官者矣茲舉也一一焉彬彬焉限于額計而弗獲兼登者尚繁有士蔚矣哉滇之文乎恒言目滇曰遐域某也竊載稽古滇域非遐也青陽黃軒之封壤也黑水玄禹之導跡也逮德下衰靡莫據鬼方擾矣建武葉榆氏郡永平蘭津開路德又下衰而鐵橋阻玊斧畫矣跡是以論非德盛而流光化行而服遠乎故曰地過日月之表誠登三咸于之盛跡也我太祖高皇帝德隆黃夏業懋炎漢以世運輪衍之寔五帝之黃也三王之夏也漢又不足言也滇之啟閉合分足徵之矣不然何黃夏啟而殷周閉兩漢合而唐宋分乎故滇文之蔚也實彰聖代文治之廣矣大矣况漸漬以百六十年之育養哉今 皇仁聖以文致太平明詔於文體三致意焉士生茲時沐浴涵泳能無慨然矣乎詩曰思皇多士生此王國王國克生維周之楨子諸士詎以遐自畫乎奚足以文為鞶帨之藻也餙羽之畫也見其外矣未見其內也 聖天子所以寤寐賢儁以臻三五者如茲而巳乎先正有言學者慱誦云乎哉必也貫乎道文者苟作云秋哉必也濟乎義某也於斯文無能為役敢籍是言為子諸士誦之以終鹿鳴之義
貴州鄉試錄序
嘉靖庚子秋八月天下鄉試期貴州廵按御史 某實監臨焉制度數議品式宏槼撫庀續食豫資用寔文科攸始比友邦則勞倍矣廵撫副都御史某鎮維重臨士爭快覩提調則布政使 某監試則按察使 某入試之士凡若干人提學副使 某所遴也先 某應聘于邁途貫重阻山則侵霄谿肆無景草樹蒙密分天閡日虎豹之所穴猿猱之所捷上援弱枝俯蹈弱泥步者鏐橇利屐騎則緘鐵鑿蹄晨與鷄俱興夕篝火猶登信天下之至險且遠也及將入其會城則山經水緯壤沃屋潤欝欝乎葱葱乎曰有開乎文光矣展采之儀腆郊勞之飫豊融融乎泄泄乎日垂精于文治矣逮鎖院則白盛青堊黃簾綠幕輪奐改觀心神怡矌嘖嘖乎藉藉乎曰助餙乎文事矣三試竣事分經閱卷文則彬彬有中州風其敢以遐異衡逖改鑒乎精覈嚴復得士之中式二十五人梓其善文二十篇為錄以獻嗚呼天生五材肇于水究于土人有恒言曰水土水土人也者非水土不生而非水土所能囿也嘗讀禹貢之書見其土九州等九賦地產方貢品明昈列而獨恠其詳于物而畧乎人也又讀周官職方等男女均多寡又怪其詳于民數而畧性與俗何哉及汜觀管子之著水樞班固之志地里則禹貢職方之未詳于此備矣管子之水樞列齊楚越晉燕宋六國而貪麤簡易之俗謂其解皆在水固之地里列秦蜀至吳粵凡十三國而游俠而柔弱而剛毅而險陋而夸奢而剽悍而巫鬼謂其習皆係乎土唯唯然與否否非然與吾不得而知也然以管班所稱較之今何啻碞槎規磨哉孔杛曰性相近朼習相遠也人之性稟于天自王畿土中至于海隅日出一也習也者則係乎君之令師之教而非水土所函也乃知禹貢職方萬世之書而管班則一時之書耳由是言之人才之生豈係乎地哉是故君有分土無分民師也者有教無類粵稽諸古大禹出於西羗也少連生于東夷也是皆夏周之聖賢也降而漢唐相如起于巴蜀九齡出于五嶺歐陽詹挺于閩海姜公輔生于愛州抑其次矣皇明區域遠過日月之表越五帝而並神農文明之化則軼三代而隣唐虞貴州古之鬼方黃帝所娶之國唐之夜郎李白遠流之鄉聲名文物之見止此至我太祖高皇帝始郡縣之衞戍之庠序之取鱗介而衣裳之列箐砦而闉闍之百年以來道潤德洽文覿武匿昔也鬼方今也拱帝鄉昔也夜郎今也觀國光茲聖天子崇古尚賢表章經術釐正文體天下喁喁爭相嚮風先是三年為丁酉寔始開科增額貴州之士磨礪脫穎括羽入彀是春登禮部飲士遂得四人視往昔亦三倍矣盤江崇安之水若清而深黔中羅甸之土若畝而金士乎士乎其能重乎地乎地乎地乎其重係乎士乎自今以往因文以貫乎道友今以尚乎古上焉可希乎夏周之英不及則亦不失為文章之司馬歐陽功業之九齡公輔其勿以遠自畫地自限哉 某於試事無能為役而授簡僣羣言之首請以瞽誦敢告勸駕
三楚壯遊詩序
南國寄梅朅來小雪東橋折柳行指孟春溪山之征邁紆懷岐路之暌離軫念爰鳩同調乃燕將歸楊子伯臣者連然韻士也多才多蓻不忮不求詠詩考槃斆易蜚遁山梁飲啄遠樊籠而無心江湖浮遊捐鍾鼓以不享楚澤非淹於桂樹周原實日&#63140;卷於棣華菜服承歡潘輿送喜江魚入饌檣燕留人紹陳氏之英靈珠星聚夜分謝庭之蔭蔚玊樹搖春解珮弄珠逢漢濱之遊女引啇刻羽和郢中之騷人將辭敬梓之邦渫過折麻之地余衰臥天一柱子行望月兩鄉他日清風自深玄度之想茲晨零兩得無子荊之詩分題古詩五言合為各體一卷題有楚字者詩緣楚吟也
周受菴詩選序
粵若稽古吾蜀詩始萌牙蠶叢有日月二章蜀著龍歸三曲盖開塞未通禹貢以上時也枲&#63140;隶風有江沱即沱潛之域頌稱清穆乃吉甫之詩聖垂刪述敻而尚矣炎漢之興司馬相如體物瀏亮之餘復制郊廟樂府之作溢為封巒天覆之詠中葉擅名四海為儁焉唐則陳子昂海內文宗李太白為古今詩聖降而劉灣雍陶苻載李遠唐求苑咸之徒振其末嚮蘇文忠公宋代詩祖而輕輇後進云文章妙天下詩律不逮古人盖規磨之談媢嫉之訾耳唐庚韓駒巽巖後溪魯交李石文丹淵喻三嵎襲其殘芳元則虞道園兄弟鄧文原父子不隕其掞藻以開皇明嘉州楊孟載青城王汝玊成都袁可潛徐遵晦富順晏振之近得宜賓牟君倫長寧侯汝弼嘉州安公石程以道卓然名家往年慎修全蜀蓺文志載之不能盡也廣漢受菴周公穎異秉資弘深績學經術古文之餘剩為冲融寂寥之句自筮仕至長憲外臺不廢披閱討論可謂胷有萬卷書宦輒秦邊晉塞桂嶺昆池可謂足行萬里路發之紀行詠之邊徼和之友生寄之山水子夏之云止禮義莊周之云道性情管子之云紀物陸機之云緣情左思之云詠史阮籍之云詠懷寔皆具體&#63143;秉之和衷觀之可以備圖經衍之可以禆經略豈曰流連光景云乎世有為高談者曰作詩無益則詩教可廢啇賜其衰矣受菴公以冊藁示慎且曰選睪&#63139;廾不必多古人無多也慎快讀三復摘其必可傳者若柯篇題曰受菴詩選又序吾鄉詩之萌牙流裔以傳受菴天下士而尚友古人者慎以一邦一邑言陋且&#61630;矣繄亦尊鄉敬止之私爾尚竢海內名鉅掬為太序茲其椉韋之先粃糠之前云
宋封君一嘿壽七袠序
嘉靖龍集丙辰侍御松江宋公來按吾全蜀先聲所屆風清弊絕暇日寓書慎曰吾父一嘿翁壽登七旬先是耳順之期有林肖泉文沾演綸封誥有陳松谷文不鄙謂慎昔從史氏後猥授簡慎也屏居遐逖未及拜翁而因公之號知壽徵矣內典有云忍含百善嘿定千差此言近理以吾儒印證之洪範之稱福壽魯論之稱仁壽中庸之稱德壽一嘿可以致之奚以知其然也嘿焉而意巳傳於心巳得是德也淵嘿而雷聲嘿以立象是仁也嘿識心通天地之至和委焉是仁德之交而福壽之源也翁之一嘿具此三善有子以超宗名世有命以豸冠繡服不其宜乎慎昔聞彭祖八百之壽不無疑焉後慱觀載籍於張懷瓘書斷見魏文侯樂官竇公至漢文帝世傳樂記則二百八十歲矣於常璩華陽國志見范長生始事昭烈至李特時猶存則百有三十歲矣於先魏史見羅結百二十歲領三十六昔事於白樂天集見李元爽百三十六歲為耆英首於蜀志見涪陵譙定百三十歲猶以易教授援是以例之彭祖之壽非誣矣况今 皇上誕敷皇極歛福錫民俾環海黎獻同屾&#63139;仓壽域而會極歸極者膺福先焉翁非其人邪他日洛社耆英以首鄉國曾孫扶掖以升殿庭川至日升而未渠央也請因林陳二太史之言而演之以為悠遠之徵於百齡外云
玊岡詩集序
昔人云劉柳無稱於事業姚宋不數於篇章言富貴才&#62681;&#63139;滲矣迨其下衰猶有先軫之敦詩祭遵之雅歌又其下衰尚有曹景宗之韵競病斛律金之歌勅勒曹將車之應制岳忠武之北伐又不離楯鼻刀環而兼夫縹囊緗帙事業文章之說其然豈其然乎明故太師黔國&#62673;&#63140;术莊襄公開國功臣黔寧昭靖王六世孫也自二王作屏于滇南羣公繼之當就日之勳翊開天之業萬世大功一代懿佐時則颮回霧塞而沉烽靜柝成周所稱方召之倫何以度越盖開國之臣未之或先也蟬嫣相繼重公屡將傳珪襲紫滇越世守忠愛流裔屏翰一方廟食百世又魯伯禽齊玎公之所難盖守成世祿什百倍蓰而未之先者君子曰昭靖王之亨屯難也壯以貞惠襄侯之克負荷也嶷以愿忠敬王之啟國封也昌以大武襄伯之固封守也鎮以謐榮康公之討叛夷也才以武至繼軒公明經術崇文史與儒生埒能偉伏武僖公之光成業肅邊徼與名將為多傳都督公蚤世而莊襄公承之時值敬皇臨御十八年間臥鼓皋殳鶴膝犀渠無所於試麟蹄兔穎競用相高投壼雅歌之餘緩帶輕裘之暇文人韵士遊衍於金碧之間刻燭擊盋聯詠於玊岡之上是又足以黼黻乎卿雲而芒耀乎化日推其意也直與卷阿江漢同流而還視昔人寶刀金甲之懟長驅直擣之辛有不倫伏輶軒之采風樂府之演雅猶將□之而况嗣業承家庸已於傳乎敏靖五山公公之嗣也手輯其遺編為六卷南園張公序之將命梓人而未就緒乃今太保上公嗣之思繼志以傳乃命永昌戍史慎繼序之慎昔叨史局紬書石室獲見昭靖忠敬遺烈於洪永實錄洎罪謫南中翦拂於公家節下廿年知其閥閱勛華最悉焉故槩舉屡世功業之大者以終義若夫詩云前序備矣
送卞蘇溪歸敘州序
瀾滄兵備憲副敘州蘇溪卞公黑髮辭榮急流解印臺省諸公力挽苦留不得也或曰公年未踰耳順而遽願高臥無乃非古人七十致仕之禮乎公曰古人四十始仕今則先廿年而巳牽丝頍弁矣既先禮而仕今先禮而休不亦可乎莊子有云身在江海之上心在魏闕之下則從神無惡乎此為心乎仕者言也若予者身纓紱而心林壑久矣亦從神無惡乎強予不從必有飲氷內熱之患矣留者無以解也乃聽其馳疏焉予既惜高賢之去而又喜勇退之有人也因怪唐僧贈韋丹詩謂相逢盡道休官而林下未見一人噫吾黨穠於世味乃為緇流所嗤詠乎然如公者飄然絕塵於千載後始知不可輕訾古今而淺測賢達也近者綿州瓦屋高公富順右溪謝公遂寧梓谷黃公成都玊林許公一一皆未老引去見于邸報士林傳馨以為蜀之盛事及公而五矣故知范長生勾台符張白雲蘇雲卿之流山水所鍾風氣所自固應爾耶嗚呼吾求之古人稱楚子文之羙為其去令尹而弗憂言鄧仲華之賢亦曰禠龍章而無慍然其仕止在裙非恬退由已也求之古人且難而况今人乎東坡先生有云山林之士猶有降志秋垂老鍾鼎之貴豈能辭榮於當年有其言而無其心有其心而無其决愚智共敝古今一途是以孔門行藏夫子獨許於顏氏周易進退文言不及于賢人由是論之公之茲歸不獨禔身可以振俗矣敬書其事庶續傳益部耆舊者有考焉末綴以長短句一闋用代驪駒之什云歸去來兮羡公高致栗里堪齊記繡斧行邊風生貴竹青油開府月朗雕題黑髮功名丹心事業卿棘公槐行可躋問何事急流勇退力挽難稽○公言某豈栖栖奔走紅塵早歲迷况夜鶴帳中滇雲直比春鵑花底蜀日平西布襪青鞋水邊林下尋壑經丘一杖藜喜吾鄉散仙多侶勝日招携
韓太之赴徵命序
韓侯受命來尹新邑越有文告曰我尚稽古蜀土惟遐埴壤滋沃歲其有恒有秋民鮮懷蹙厥今日替初哉肆者弗靖用勤師干春違爾農秋伐爾刈俾柝爾聚凍爾葆洪降困騰師甫敉功藥傷補敗爾尚未甸攸宅復大役于林衡茲惟京室之構材程矧敢勿亟身庸其劬口率其索天弗吊爾民曷其有甦天子俾我作牧爾邑既岐道候人其勤爾版籍匪眾勞其未渠康艱哉明聽文告以自甦爾何勤非生何貞非賦何懷非刑何備非武何崇非德勤生作富貞賦作忠懷刑作秪備武作勇崇教作乂我聞曰爾俗無膚險構辟其有爭禽愆餱則麗于法我罔俾輿臺五百騷騷爾厥象攸召爾無我後爾有城郭溝池遂弛禁呵衞闢宵通旅自今以始其毋闢宵通旅輶來其留止里禁設勿野施互木&#63140;橐爾則不聞鳴犬之聲我牧用靖哉我民惟慗愈政乃和庶姓用奠既最乃績天子若曰猷載旌別匪逖或遺其式是邦憲我民不斁于新命耆幼率縶&#63150;革&#62681;&#62968;&#63151;靷鞅靽曰侯朅去我之有侯猶寒有帡幪猶饉有膏雨朅去我侯邑師氏偕命士曰陟典在茲俾侯澤罔屯侯其往哉作廷納言言悉攸行膏澤誕播在無疆爾民亦被茲無疆澤爾曷煦懷惠無亦惟節趨是速退已復進曰侯寶不貪曷用致我忱貺乃為詩以貽侯名之曰清江侯行自侯受命至錫命惟三年
送趙從之序
正德丁丑春二月詔以兵部職方司郎中趙君從之為四川按察司副使實兵備建昌蜀司憲臣號兵備者六居南曰敘瀘居東曰東達居北曰安綿居西白曰松潘居東北曰威茂居西南曰建昌建昌其地古卭都其鎮山曰大雪其江大渡其梁度索其連烏蠻其距吐蕃其利鏐鉄故其兵尸&#63141;羊銳其時瘴癘故部使者罕至其控衛所無州縣故人勇而易法守其望京師萬里其望成都亦千里故有事則艱於達聞此五服之要服也九州之絕徼也何以煩天子之職方哉而當軸薦之當宁命之人以為咸宜何也事事有備備不巳重乎守在四夷邊不尤重乎况職方職掌地圖險易之利辦夷蠻戎狄之民與才用穀畜之數及城隍烽堠之政其利害也周伏其經畧也久矣非冐焉而姑試之云也去年從之在職方時北虜告急偵警騎達于白楊口不見劻勷立致退靖以茲而臨一方又非冒試焉而必其效者也渡瀘水服南人思武侯之威徙臺登奪蠻險繼文饒之績吾於茲行卜之矣
送成都府胡同知序
平凉胡侯承錫以正德庚午歲來知蜀之塩亭政既有成矣又移治吾新都惠我邑人三夫于茲輿人誦之曰秦蜀相隣孔邇之途我侯之官不携妻孥蕞爾我邑秔稻之國我侯朝夕脫粟是食岌乎艱乎匪侯之來城不完乎艱乎岌乎匪侯之力城不守乎輶車之使采民風而得之曰賢哉此令也不以家累自隨而甘清苦可不謂廉乎能扃鐍土宇而捍民之大患可不謂才乎歷兩邑而民戴之如一可不謂難乎乃疏其名薦之未幾擢同知成都成都蜀郡首同知大守貳任亦重矣侯自為縣而得之異選哉吏政雖遐不遺民譽無不上逮旁近州縣司牧寄者聞之將益勸於良千里之民望之冀將大受其福任之重責之重也侯無畫哉凡今之仕者有三患操氷蘖者廉矣患在乏振厲理盤錯者才矣患在賤清素兼此二羙者難矣患在永終譽過此以往則雖古之循良何以加焉侯既廉且槐寔兼二羙人之難侯之易也尚能不狃既效以怠成不替初服以移節則豈徒一方戴之將天下賢之不惟今茲誦之將後世傳之矣昔漢呂乂歷令綿竹新都始以隱恤之稱首於諸城後遷守成都復播清能之號光于史廿以侯今日之出處擬而論之若出一輒視履考詳尚無前人專其羙哉
夏正小敘錄
孔子曰我欲觀夏道是故之杞而不足徵也吾得夏時焉學者多傳夏小正云戴德曰何以謂之小正以小著名也曷以小之掌故失其傳太史遺其藉宗國墜其徵儒宿荒其訓小之云者弗詳之云爾非其微之云也昔唐典首授時虞典首璣衡首之者大之也何獨至于夏正而小之乎春秋外傳單穆公嘗引夏令又引時儆收塲功亻&#63140;時畚挶營土功期司里皆于天象乎取之用茲以推孔子所稱夏時不啻是也舉其全者大之與惜無聞焉耳古者紀候之書逸周書有時訓呂覽有月紀易緯有通卦驗管敬仲有時令鴻烈有時則訓同異互出大抵宗小正而詳還觀小正規畫遠矣其昏旦伏見中正當鄉候在星寒暑風日氷雪雨旱候在氣梯秀榮華候在草木蟄粥伏遰陟降離隕鳴呴候在禽獸王政達焉民事法焉故曰規畫遠矣小戴氏取呂氏月紀改為月令著之禮記此周月也儷於夏正法非重習然卷帙虗存傳習者鮮吁可異哉戴德之後宋金氏履祥王氏應麟嘗為斯學矣余病戴記本經傳弗分二氏本訛謬未訂乃左右采獲以是正之提經于上抑傳于下法當爾非變古也語曰與其過而廢之也寧過而存之斯籍也其宜存而不廢哉
管子敘錄
太史公曰吾讀管氏牧民山高乘馬輕重九府詳哉其言之也其解在劉向別錄曰九府書民間無傳山高一名形勢向子歆七略以管子十八篇列在法家據今行世本視歆略篇目反倍益之封禪篇亡補以遷書其餘采獲綴合宜亦多矣其曰召忽之死也賢其生也管仲之生也賢其死也焯知為後管者之論乃若闔閭之世遠出桓後春秋之成不在仲先何稱吳王好劍士多輕死復稱春秋所以紀成敗乎知非盡出仲筆矣弟子職一篇盖古小學誦雖無與霸圖而載之末簡好古者尤偉其辭幸其傳云此書故有楊忱序旨高說奇惜今亡傳注者尹知章題冒房玄齡遺誤如此且無篇第以為繙病吾為敘錄之以傳焉為卷二十四吾從今中為經言為外言為內言為短語為區言為雜篇為解為輕重以緯之吾從古
石鼓文敘錄
慎得石鼓文拓本於先師李文正公竇□所謂石雖貞而云泐纸可壽而保傳胡世將所云岐下有摹即此是也元至元丁未唐愚士翻刻于太學作歌紀之今本存焉據古文苑所載及王順伯鄭漁仲二公石鼓音皆言其文可見者四百七十有四梅聖俞贈逸老以石鼓文見遺詩云四百六十飛鳳皇以茲本所載六百五十七字完好無訛斯文所在真有神物護持邪得之不翅寶玊大弓矣歐陽公獨言漢桓靈世碑刻未及千載磨滅者十之八九自宣王至今千有九百餘年豈得獨存又疑此文初不見稱於前代又謂隋氏藏書最多其所志所錄自始皇刻石婆羅門外國書皆具而獨無石鼓遺大錄細不宜如此嗚呼歐陽公所見謬矣隋蓻文志所收團慱矣寧無絓萬而漏一乎試引前代名士之言所及歐陽公雖復生亦必心臤焉後周吏部侍郎蘇&#63150;日耳力&#63151;云芯咸言筆跡存者李斯最古不知史籀之跡近在關中此可證一心唐章懷太子賢註漢書鄧隲傳遭元元之灾引岐陽石鼓文凡重言者皆為二字此可證二也高宗時李嗣真書後品云倉頡造書鬼哭凜凜史籀堙滅陳倉籍甚此可証三也開元中張懷瓘書斷云籀文者周太史史籀之所作也其跡有石鼓文存焉今在陳倉縣李斯小篆兼採其意此可証四也徐浩古跡記云史籀石鼓李斯懌山會稽碑崔子玊篆蔡邕並為曠絕此可証五也杜工部贈李潮八分小篆歌云陳倉石鼓又已訛此可証六也韋應物石鼓歌云周宣大獵兮岐之陽刻石表功兮煒煌煌喘息逶迤相札錯乃是宣王之臣史籀作此可証七也至德中竇□述書賦云篆則周史籀秦李斯漢有蔡邕後代師之籀之狀也若生動而神憑通自然而無涯遠則虹伸結絡邇則瓊樹離披又云周秦漢之三賢今目驗之所先石雖貞而云泐纸可壽而保傳其弟蒙註云史籀周宣王史官岐州雍城南有周宣王獵碣十枚上篆文今見打本此可証八也至昌黎之歌一出則表章稱贊至矣歐陽公尊信韓公而不從此其意云何合八公紀述及韓而九九徵至而不肖得矣歐九果不讀書邪此公盖師心獨見至謂十翼非孔子所作河圖洛書不足信無所忌憚如此何有於石鼓乎東坡之歌繼韓而作先後□出一口豈阿私所好者邪他若周越法書苑樂史寰宇記趙明誠金石錄王深甫故迹遺文張師正倦遊錄胡世將資古紹志錄所云云不暇縷縷可覆視也司馬池待制知鳳翔府日輦致于府學之門廡護以木櫺鄭樵石鼓音云鼓亡其一皇祐四年鄭餘慶向傳師求于民間得之十鼓于是乎足梅聖俞贈雷逸老倣石鼓丈見遺因呈吳祭酒長詩略云我欲効韓非痴狂至寶宜列孔子堂其後徽宗大觀中始移置之辟雍復取入保殿元人移之大學刻潘廸釋文以畢先師之志遂詳述其說以印正于海內大方家云
古文韻語題辭
音祖于日聲宗于辰音叶聲從是曰人文孔翼易象箕敷極言永律豈人繄出也天汲古挾冊有慕在昔筮繇盤鑑盟詛昏冠嘏誄疫釁儆教緯憲箴令禁祝圖戒銘贊文有在是滅裂匪獻神徂聖伏文窊采匿凑勺會涓斷珪碎壁空石餘辰窽水暇日因之窺斑庶已賢奕
李太白詩題辭
南豐曾子固曰李白字太白蜀郡人遊江淮娶雲夢許氏去之齊魯入吳至長安明皇召為翰林供奉不合去北抵趙魏燕晉西涉岐邠歷啇於至洛陽遊梁□□復之齊魯南遊淮泗再入吳轉金陵上秋浦潯陽臥廬山永王璘以偽命逼致之璘敗白奔宿松坐繫潯陽獄宣撫崔渙與御史宋若思驗治謂其罪薄薦其才不報先是白嘗識郭子儀於未遇時子儀請解官贖白罪乃長流夜郎遂泛洞庭上峽江至巫山以赦得釋復如潯陽族人陽氷為當塗令白過之以病卒年六十四成都古今記云李白生於彰明縣之青蓮鄉而劉全白李翰林墓碣記以為廣漢人盖唐代彰明屬廣漢故獨舉郡稱云載考公之自敘上裴長史書曰白少長江漢見鄉人相如大誇雲夢之事云楚有七澤遂來觀焉又與逸人東巖子隱于岷山之陽巢居數年不跡城市廣漢太守聞而異之因舉二人有道共不起今按東巖子梓州塩亭人趙蕤字雲卿岷山之陽則指康山杜子羙贈詩所謂康山讀書處其說見晏公類要鄭谷詩所謂雪下文君沽酒市雲藏李白讀書山者也廣漢太守則蘇頲也頲薦疏云趙蕤術數李白文章即其事也公後在淮南寄趙徵君詩云國門遙天外鄉路遠山隔朝憶相如臺夕夢子雲宅可證矣五代劉昫修唐書以白為山東人自元稹序杜詩而誤詩云汝與山東李白好樂史云李白慕謝安風流自號困山李白杜子羙所云乃是東山後人倒讀為山東元稹之序又由于倒讀杜詩也不然則太白之詩云學劍來山東又云我家寄東魯豈自誣乎宋有晁公武者孟浪人也遂信舊唐書及元稹之誤乃曰太白自敘及詩皆不足信噫世安有巳之族姓已自迷之而傍取他證乎新唐書知其誤乃更之為唐宗室盖以隴西郡望為標也善乎劉子玄之言曰作史者為人立傳皆取書號施之於今為王氏傳必曰瑯琊臨沂人為李氏傳必曰隴西成紀人欲求實錄不亦難乎且人無&#62675;&#63139;之所因地而生生于荊者言皆成楚生于晉者齒便成黃豈有世歷百年人更七葉而猶以本國為是此鄉為非則是孔子里于昌平陰氏家于新野而系纂徽子源承管仲乃為齊宋之人非曰鄒魯之士可乎宋景文脩唐書其弊正坐此夫族姓郡國關係亦大矣誦其詩不知其人可乎余故詳著而明辯之以訂史氏之誤姓譜之缺焉若夫公之詩歌泣鬼神而冠今古矣豈容喙哉吾友張子愈光自童習至白紛與下走共為詩者嘗謂余曰李杜齊名杜公全集外節抄選本凡數十家而李何獨無之乃取公集中膾炙人口者一百六十餘首刻之明詩亭中属慎題辭其端云
李前渠詩引
詩之為教逖矣玄哉嬰兒赤子則懷嬉戲抃躍之心玄鶴蒼鸞亦合歌舞節奏之應况乎毓精二五出類百千六情靜於中萬物盪於外情緣物而動物感情而遷是發諸性情而恊於律呂非先恊律呂而後發性情也以茲知人人有詩代代有詩古之詩也一出於性情後之詩也必潤以問學性情之感異衷故詩有邪有正問學之功殊等故詩有拙有工此皆存乎其人也或政遇醇和則膏澤醳乎肹蠁時值窊黷則勞苦形于詠謠皆復關乎其時也若夫八伯之雲糺膏澤之醳也伍員之日暆勞苦之形也二雅三頌正之檢也桑中澲&#63141;&#62672;上邪之流也豈分窮達奚別古今貴耳賤目者乃云頌寢於周餘詩亡於刪後反鑑索照者復云詩在灞橋風雪不在東華軟紅咈哉藩伯前渠李公星軺下于天邑雲會披于江陽不鄙庸音下叩穹谷出其近作二百餘篇對閱移時退繹旬日公性能而好既取材文選而效法唐音暓京行崆峒而麗澤大復於堂萱隴條原翎雲鴻溫潤見孝女之性矣於恊忠雙廟閼伯高臺感慨發思古之情矣矧往體格詩一一合作絢綵風骨彬彬不偏鼎實片臠侏儒一節遇於獨見而知弗竢九變而貫矣輒陳虛簡有靦實歸不揆授簡之知敢附題襟之後
霞丘歸引
霞丘子子言氏張任于滇免而歸居怡然熙溢然懌迥余言之余假觴醳樂之語之曰止逝時也有乘之者有遇之者行藏運也有用之者有舍之者憂樂事也有行之者有違之者是紛紛者而奚統之昧者六之君子三之聖人一之悲夫世徒見夫競而得冥而失以為人也烏覩夫競冥人也得喪者天也天者得耶冥亦得競亦得天者喪耶冥亦喪競亦喪徒敝敝役役然豈知有力者負之而走乎內忘競冥於巳外任喪得於天斯至人之德葆光之道也霞丘子窐寥其言溪壑而罔測也作而曰夫子之言太玄矣抑吾聞之仕進也宦遊也進固有退遊固有归退固宜易归亦宜早吾蘊此久也且淹且滯幾困乃今得归幸矣遂矣舍而藏也憂而違也非而冀也庶乎坎而止乎世固有遊而不归者乎是夢夢也楊子曰若言遊乎舉世惛遊也逓相是也而奚可非之若又以為夢舉世皆夢也夢亦大也余與子皆夢也無大覺焉能診大夢請誰之覺之診之霞丘子口呿而弗吟楊子曰余為汝解夢止月帚賢于夢旅慵賢于夢劇归矣慵矣夢亦樂矣奚問覺也鄙患失乎寄去不亦樂乎其有異乎巳無慍乎辱無驚乎其無異乎有異乎無異乎今將有辯乎子姑息子遊樂子归余巳余言矣子為予飲予為子歌顧童子鼓筠擊節而和之其辭曰張公蒼海客瀟灑出風塵掛冠東去飄然過我意何真宦况冷如秋水归興濃於山色不獨為鱸蓴鹿門栖隱處行與老龐隣隙中光石中火夢中身蓬萊不遠玉壺雲液注長春六六洞天飛步七七瑱花仙會好在鶴磯濱約君携手去我本楚狂人

【四卷】＋記類
【記類】＋新都縣八陣圖記＋江祀記＋歲享旌忠廟碑記＋景川曹侯廟碑記＋工科題名記＋四川御史題名記＋四川建昌兵備道題名記 ＋兵備姜公去思記＋新都縣重修儒學記 ＋楚雄府定遠縣新建儒學記＋臨安府鄉賢祠記＋七星橋記 ＋雲局記＋碧嶢精舍記＋郭門雙節記＋內江蕭氏雙節記

太史升菴文集四卷 成都楊慎著　從子有仁編輯 後學趙開美校
新都縣八陣圖記
諸葛武侯八陣圖在蜀者二一在夔州之永安宮一在新都之彌牟鎮在夔者盖侯從先生伐吳防守江路行營布伍之遺制新都為成都近郊則其恒所講武之塲也武侯之人品事業前哲論之極詳不復勦同其說獨其八陣有重可嘅者叟謂侯推演兵法作為八陣咸得其要自令行師更不覆敗深識兵機者所不能洞了盖勝之於多筭而出之於萬全非借一於背城而僥倖於深入也惜乎其方銳意以向中原而溪蠻洞獠左跳右跋以裂其勢外寇方殷內境自憊使夫八陣之妙不得加於二曹三馬之梟敵而乃止試於七縱七擒之孟獲天威神筭不騁于中原王者之區宇而僅以服南中巴僰之偏方事機既巳遲精力又巳虧勇賈其餘師用其分以為大舉譬之逐盜捄火之家挺刃决水猶恐不及而內有讐賊自相乘機胠篋助燎則雖有倍人之知力亦自無如之何侯之不幸勢正類此天之所壞誰能支之祚去炎漢不待隕星而後知矣嗟乎國之興亡天也而千載之下君子獨遺恨於蜀漢之事者非以武侯故邪至其故壘遺墟獨為之愛惜不已乃其忠義之激人不獨其法制陣伍之妙也不然則竇憲嘗勒八陣以擊匈奴晉馬隆用八陣以復凉州是在侯前巳有之而後亦未嘗亡也功既有成而後世猶所罕稱述况能傳其遺跡至今乎慎嘗放舟過夔門吊永安之宮尋陣圖之跡維時春初水勢正殺自山上俯視下百餘丈皆聚細石為之凡八行六十四蕝土人言夏水盛時沒在深淵水落依然如故在吾新都者其地象城門四起中列土壘約高三尺耕者或剗平之經旬餘復突出此乃其精誠之貫天之所攴而不可壞者盖非獨人愛惜之而巳耳慶陽韓君大之以進士出宰吾邑始至拜侯之荒祠次觀遺田重有感焉謂慎曰之罘篆鍥燕然銘石蓻焉爾人不足稱也愛其蓻者不泯其跡矧侯之地而可忽諸今陣圖在夔者有和叔獨孤之記少陵東坡之詩四方灼知而此顧泯焉無所表識使往來不軾樵牧者不禁非缺歟祠宇行當新之陣圖所在欲伐石樹道左大書曰諸葛武侯八陣圖碑陰之辭子宜為之夫崇賢存古以示嚮往焉循良事也推表山川考記往昔者則史氏職也遂書之史刻焉
江祀記
天子即位懷柔百神南瀆獻官史臣慎作江祀明天子之纘大統光有神器為百神主嘉靖初元仲春吉日乃肇修羣祀初筮于己丑原筮于辛丑大昕具冕服御正殿臚句傳遐致精純四馳上卿洎近臣徧於嶽鎮海瀆古帝先王先師 皇祖諸陵分命史臣慎祀南瀆大江恭代鬯贄往監攸沈禮章有昈厥惟多儀夏四月庚辰卜人練辰有司備物史臣展儀肅將天祝幽贊于神明舉爟張樂三獻望燎巳事乃竣川靈荅貺榮光伏氣旭旭杲杲工祝拜手稽首曰惟明天子不愛牲玉禮儀具備神降嘏福慎曰是知天咫焉知民則福在和民和民在善政善政明神依失政民罔依民曰罔依神亦罔依明神失依滛祀其崇遠聦明醜正直求諸滛昏厲崇豐昵非彜明神其吐之憸壬比周忠直其羞之世用彫政用秕潤下反行罔象遂騰灾沴重仍漂邑害稼叢降戾於茲邦厥驗惟不遠今 天子懋建中興基成民致神釐正祀典京邑首觀四方毀石經之廟墮玄明之宮滛祠攸屏秩祀孔明凶人黜伏俊良交慶元元蚩蚩咸蠲胥慼矧曰明神其有怨恫明天子克享萬靈克和萬民惟明覘幽惟幽相明幽明禮樂厥鑒無岐嗚呼休哉爾工祝何知秘祝于祈年餙瑞于效王&#63140;爾寔陋往聞惟道洽德潤滌瑕蕩穢澤流南紀永我皇仁無疆之休哉史臣頌烈敬垂鴻休於玄石
歲享旌忠廟碑記
旌忠廟祀後唐節度使夏公也公諱魯奇守武信日董璋反東川攻遂州公在圍城中兵食盡而援不至遂自剄死公結髮從軍事莊宗早立慬於天下驅馳中原破勁燕潰驍魏王彥章號千人敵竟成擒於公手及其守一隅孤城反受困於僮豎豈非天哉傳曰善死者不亡公善死矣以身殉城以死勤事忠憤之氣凜然千載宜其赫為明神廟食一方也歐陽公修史以死事傳之五代之臣在是列者僅十人耳 國朝敦重祀典非功烈昭映史冊者不與大明會典所載全蜀合祀之廟七而旌忠廟在焉豈陳寶之光景動人畏壘之私相尸祝班乎土人每歲孟夏五日遠近相率虔以承祀祀儀襍用社蜡顧未有迎享送神辭縣人士以為請乃衍楚辭國殤之義摛諸聲刻諸麗牲石用薦歲嘗焉其辭曰焫膋蕭兮挹椒醑承肹蠁兮闖神宇神之靈兮毅且雄精為星兮氣為虹著光景兮如在標晴霞兮彤彤神之來兮霄曖舒披颯爽兮英風噓紛羽斿兮揚鳥旟置霜矟兮縶雲駒淵淵兮摐皷唳唳兮陳竿歌振縷兮舞回礻&#63140;居神醉止兮奄虞虞神之去兮靈澤下雨霑俎兮霧蒙斝留我禛兮蕃我禧驅伯強兮逐肥虫&#63140;遺畝栖粟兮箔委絲凶菑蕩滌兮休德流滋恢台孟夏兮歲以為期拜神貺兮神無射思斗城金壁兮奠我邦土我民敬薦兮無絕終古
景川曹侯廟碑記
由永寧江下瀘州灘磧凡百十餘莫險於江門驛上下數里皇明洪武中命景川侯曹公震往平治之陝西自寶鷄達漢中貴州自永寧達雲南之曲靖四川自保寧達於利州又自梅嶺橋椿達於青川而江門險灘伐石穿片&#63140;曹功尤鉅且難川陝雲貴四處東西南北廣輪經緯五千餘里置驛奠郵榰橋架棧剗險為平通夷達華航鯨波而梯鳥道去嵽嵲而就夷庚其功力豈細哉乃不易一寒暑而克襄其成殆有神哉五丁之開金牛李氷之鑿離堆豈復讓邪公自製碑文刻之歲月工費首尾悉具慎渫過江門見之屡矣昔年待罪史局細書石室訪求國初功臣姓名不見所謂景川者鳳陽黃金纂述開國功臣錄巨細頗詳而亦遺曹侯焉蜀之郡乘亦略不知修路濬江昉於何人非缺典歟中丞百川張公檄納谿知縣李發建侯祠仲山羅公繼之鳳岡一軒姚吳兩兵憲先後交速其役相續遷秩去功末落成丁巳孟夏大巡少宇宋公按部至瀘爰命攝州事馬湖府同知薛治建綽禊春秋歲享徵文於慎為之銘曰界首之江達于江陽漾以長兮淜濆湯湯亘以石梁舟楫妨兮天聖皇爰命飛將西南方兮谷狠潭狂奠為夷庚比宣房兮百八十霜功積未彰吁可傷兮巴甸滇疆闡幽是蘉廟以觴兮絛革有鶬旌旆其颺匪龐凉兮薦鯉膾魴烹豚刲羊簠簋享兮徼福祈祥惟神洋洋降茲鄉兮南舟&#63140;侖北航往來康莊無劻勷兮渰凄昭晹芷茂蘭昌昭殸&#63139;木香兮樹碣崇岡刻辭琳琅示茫茫兮
工科題名記
六科為天子親吏列署舊在掖門內會值欝攸變乃移署掖外之兩翼其為禁近同也官名在洪武初為起居注尋因在列者八十一人適合周士數遂稱元士又改源士謂政事本源也後乃用部名分六科官稱為給事中有都有左右定秩為七品其為侍從同也所掌章有參駁人有紏劾小有專達大有合舉其為出納同也厥制大凡如此諸科故事皆有題名以署切中禁多建於東長安之直廬在工科者舊有仕版登首景泰而止弘治中都給事中王君漢英鑱石記之則自弘治而上遡洪武比仕版加詳正德中左給事中王君拱之因廬災碑闕恐墜其存復鍥之版而續以繼者今都給事中石君季瞻又惟前所題名有挂漏也及取之聖政記取之名臣錄取之文人之集取之世家之乘以所續考重合二籍再立石焉視前大備矣大耳目之官聦明攸寄百度萬務悉在見聞聯事交承怠以諉焉曰非職思之內也人其謂斯何故君子謂是舉也見設官之意焉見納諫之美焉見前人之績焉見後世之師焉見相觀之善焉見勸忠之誼焉見官常之暇焉見墜務之修焉傳所謂言之可名作而可記者夫是舉也季瞻實創之王君明遇祝君遙緒翟君廷獻相之諸科之長黃君伯魁俞君國昌朱君應周汪君天啟王君存約相與觀厥成焉
四川御史題名記
御史之職出則布天子之憲於萬里外一方政令聽命惟肅雖僻於絕徼微於童稚無不風動墨吏無藝與豪猾并植束手歸獄其良者則幸其植立引翼以自遂焉激揚黜陟任斯重矣自先王省方之制廢然後巡行直指之使見於史籍東西之略於是乎知之內外之治於是乎齊之重不亦宜乎弗重則弗行弗行則遠或忘遠之忘治之戾也維 皇建極分天下為布政司者十三內十三道實監察之歲恒廷遣一人往按其方西蜀自古號為逖遠然去漢唐當時都極不過三四千里今 國家宅冀方應北辰蜀越在萬里公私文告郵達以月期長吏媺惡簡書達以年期憔悴呻吟之民遷延冤滯之獤災沴逋逃之變一不達於縣再不達於州天日高遠有終坐僨圯而不能達者矣由是言之巡行之法天下所均蜀其尤重者也歷 國初至今茲歷凡三周甲子而道揆法守無有遠邇昭如一日近如咫尺禮不勤省方治不出垂拱實惟明明之憲布在萬里與共職者惟良御史乎行臺舊有題名石在表著右首永樂甲申逮正德丙子得九十二人積歲勒名碑方已盈丁丑姑蘇盧君師邵來按乃伐石更端焉新碑名實自師邵始匪用行&#63141;&#63112;交承聯歲月而已因其名問其行考其時稽其事于政庶有禆乎其說在前碑之跋實君盡言也將拓大前韙而塞之違又將使嗣者周旋其言而興起焉當宁之憂庶其可分遠人之望庶其可達官師之規庶其可盡矣君蒞蜀一年餘崇教厚俗禁慝去衺吏有治程民有奠業士有譽籍盖本其學術之懿而品藻之公發擿之徤以成之故卓然不愧其言云碑事適成君將致代予與為記也
四川建昌兵備道題名記
西蜀憲司臬臣奉璽書整飭兵備者六居東曰東達居南曰敘瀘居北曰安綿居西北曰松潘居東北曰威茂居西南曰建昌建昌其治古卭都其鎮山曰大雪其江大渡其梁度索其濟懸橦其連烏蠻其距吐蕃其利鏐銕故其兵犀銳其時瘴厲故采風監使罕至其控衛所無州縣故人悍而易法守其望京師萬里而遙望成都亦千里而遙故有事則艱於達聞有警則易為析蕩此五服之要服也九州之絕徼也而當宁顧諟巖廊經略兵備之選尤為重焉事事有備備不亦重乎守在四夷邊不尤重乎邇者嘉靖十七年以川南壤地綿亘廣輪千里難於控制乃以眉卭雅三州八縣併建昌六衞天全黎州二司增為上川南道文經武緯繡錯牙入建節開府於卭而霜降氛銷歲行秋焉規撫詳矣擘畫精矣行司舊有題名之碑而石理爻&#63140;守泐字類蟫螙歲乙卯今兵憲北川陸公重勒堅珉於臨卭之署以趾前美啟後賢可謂品式備舉綜理微密矣不鄙以記屬慎昔從史氏後不敢以不文辭公在鎮二年揆文教以淑士類奮武衞以懲不恪傍睨者初咸危且難之後乃服膺交頌焉是非走一人之言也全蜀輿人之言也
兵備姜公去思記【龍】
雲南治城西上永昌經途所亘旁多寇巢曰金鷄廟赤石崖螳螂龜山鐵索箐諸寇夷也不田不蠶刼以為世箐居則以善刦相長雄醜類婚匹女氏輒問曰爾男能蹶張而刦商乎若是者以為恒俗弘治中始州賓川衞大羅城迷渡戍普滑凡以弭之也而竟不弭時有某憲臣行部遇寇方截途二商惶迫歸命車下夷寇直前立捽二商刃之囊其貨而去若是者以為恒聞嘉靖初太倉姜公夢賓擢雲南副使飭備瀾滄首執土酋而威之曰盜所隱貨與盜同罪爾為世官而縱寇分贓乎盜之不獲何以爾為爾之不治何以我為遂罪其尤者數人諸聞者不寒而慄爭出死力以效用奉檄剋期捕賊雖元日不敢歸家無幾何巨寇尼龍伏鑕姚嶲路通矣又單騎躬至夷箐召譯人傳諭之曰有司頃無爾恤悉陷爾民為盜今吾爾撫悉令爾盜為民皮裳菜食任爾生息龍街虎街貿易往來爾能從乎眾皆玃騰獾呼曰前此我輩下山即執誣指為賊閉箐深居又難以得食求活之道非刼無由也生未嘗見官涖此地亦不曾聞此言有苦莫伸今上知我心又恤我生而今而後不為非矣相率解刀弩率妻子羅拜公問之曰是若母與妻耶是若子與女邪對曰然爾不愛邪對曰愛因諭之曰爾為盜受戮身首異林所愛非爾有也咸叩頭洒泣拊心誓曰不復為非矣自是夷民出箐為市無異編民行商宵征哨堡晏寢百年來未之前見也夷有虧定者夙為盜而富改業而貧妻子怨之誶語不已定曰我巳矢心為良矣從汝言脫復有犯何面目見姜公引藥自盡其信服異類義感小人如此環瀾滄千里行旅戴之如父母惟恐一日去也丙戍春公解官歸士君子識與不識皆重惜之商人相語曰我曹無庇矣去之日攀鞅拜塵嗟咨涕洟者塞塗十餘里趙州同知呂希夷因民不忘立去思碑請文之予聞治盜有道不在勝之而在靖之觀公之跡足以為效矣其馭土酋曰威撫箐夷曰仁威逋寇曰義威以先攝令則必行仁以心感恩則易結義以恥格惡則永悛由得其道也昧者為之徵調千里騷駭一方羽檄之馳則若風飛輓之急則若流然而威之得喪寇之靖否猶不可知也其相懸不亦遠哉唶公弗可留已塊焉之石胡以慰人思乎惟其良法炳然率由勿更則為道徑而為力易是故西人之望也思公者其有感於予言乎繼公者其有感於予言乎
新都縣重修儒學記
孔子之道與王化遠邇偕天地恒久盖自鴻荒肇牉神聖迭興亨屯彌綸漸次除乂以易大傳所敘十三卦觀之自網罟耒耜至於宮室書契所以厚生安性者備矣繄教化猶未盡敷也逮於唐堯之世始命契為司徒教以人倫親以五品文明于是乎嘉會比屋於是乎可封故孔子刪書始于唐堯而稱堯曰大哉而與天同其蕩蕩所謂煥乎文章者在是矣其後成湯遂有天下而孔子殷之後也生當春秋之世主乎定哀之間帝綱沉聖法斁鳳不至麟巳踣乃與一時明睿英邁之才講繼往開來之學斯文雖厄於上而大明於下是契為一代師而孔子為億萬代師矣祖孫相望上下千載又纂堯之成功文章於無窮而蕩蕩與天同大焉惟時禹稷皆聖人皆有大功於民其後皆有天下然未有世系綿延與天地並如契之後也以是知教化之功大矣天之篤佑斯文者至矣嘅在當時傳習肄業惟緇帷之林杏樹之壇舞雩之下未有宮室居宇及廩食都養如今日之盛且普也士生斯時亦何遇之盛哉吾邑新都之有學舊矣自漢文翁為守而還列城皆有學而蜀之絃誦比鄒魯文章冠天下吾邑者如楊厚之對策汝敦之孝廉父子繼羙兄弟蟬聯著於史冊炳如丹青有唐初造文熖益輝學記有楊烱之碑摛辭掞千言之藻鍥石雖泐方乘具在宋興三百年科第若櫛比則有若鄧應午之師範五城布景範之盡節王事聖朝吳元年初趙天澤早識劉基於泥塗以成開天攘夷之大功教化焉可誣哉乃弘治甲子歷嘉靖丙戌廟廡傾頹妥神無所堂齋坍□鞠為園蔬主簿薛君海請於巡撫中丞碧泉張公素繼之戴公鱀巡按英皋喻公時提學憲使雨泉陳公鎏同聲眾允助以罰鍰而教諭伊任訓導劉士允孫翮又汲汲經營不愆於素以癸丑上春人日經始三月八日隆棟而木有古株躍於水中奇若禹廟之梅梁事符臨武之皷木天若相之成人喜忘其勞遂創此巨役畢茲庀休以標文化之淵源以昭後進之模楷諸君之功良有禆於吾邑非淺而食不出於頭會泉不出於口率尤人之所難事之可紀也薛尹劉孫四君及學彥某等以慎邑人也見委以記繪天遊聖何假彫蟲之辭大壯斯干聊為歲月之紀用鐫靈陶禆垂永礻&#63140;冀其工直金粟之目董役助貲之人洎審曲面勢之詳太一叢辰之卜並列姓名於碑之陰
楚雄府定遠縣新建儒學記
雲南楚雄府屬縣曰定遠舊未有學按察司提學副使仰齊胡公堯時建議上請于朝始命建學盛舉也經始于嘉靖二十六年孟秋釋菜於二十七年長至學成宜有記縣之官師請于胡公公乃猥以慎嘗從事秉筆後屬為記之慎參按圖經域志定遠在漢為越嶲郡地三國時諸葛忠武侯征南中營於此今之望子洞遺址尚存唐武德中置西濮州貞觀中更名髳州後訛稱牟州宋世淪於段高二僣夷至胡元立牟州千戶至正改為定遠州國朝因定遠之名而降州為縣百七十年而始建學皇明文治之遙聲名之盛使仲尼之道與王化遠邇多士生斯時斯地亦厚幸矣嗚呼漢之斥土名越嶲者以斯地實越嶲水以彰休盛然特為僻土服遠言爾武侯南征天威赫著而文治猶未遑唐則先服後叛宋則畫界陸沉元雖合為一統而胡俗無譏焉國家以綱常為治禮樂為教雲南雖去神皋萬里而氣厚風和君子道行洪武初元巳入榮被天言之褒矣咨爾多士涵泳聖涯豈可以憬彼自棄乎矧髳濮之名巳見牧野其歸仁膺化巳兆於武王允清之代而武侯之所過化則澹泊明志之道真寧靜致遠之心學諸士子獨無興起之思乎夫學亦多說矣肇始于六經而發揮於諸儒更僕不可終而走也獨舉武侯澹泊寧靜之二言者以古者建學立師必本其地望希賢懷古恒首其儒先武侯在定遠固名宦之首稱巨擘亦後學之指南元龜藏焉修焉之餘而馬&#63140;豈焉仰焉息焉游焉之暇而詠焉繹焉亦可以為成人矣由是而之焉以上希乎聖教敢謂無其人乎庸書以俟若夫建學諸與有勞者皆列其名行&#63141;&#63112;於碑之陰
臨安府鄉賢祠記
嘉靖甲午詔天下正祀典鄉賢之祠遺者增之嚴不在祀法者汰之未剏者於是乎始乃雲南臨安知府事姜安建水州知州事沈常&#63139;心學教授趙維賢詢輿議稽郡乘師言僉同蕘言攸恊乃上於布政使王俊民聞於監察御史董珊卒如若請鄉賢之祀自今日始也祠我皇明四公曰杭州府知府張公隆南陽府知府邢公幹兩淮運司經歷封南溪知縣張公文宗文昌縣知縣田公榮其鮮也盖嚴也曰居喪哀毀踰禮廬墓官處脂膏不自肥澤西湖廣其利鄣水安其鐘考績三載最於全浙是杭州公之行也曰贍族而族待以舉火起家而家世其清德守瀘州而瀘人尸而祝之守南陽而南陽社而稷之是南陽公之行也曰悃愊禔身孝友睦親膺屢薦不留歸養棄官敦行化俗蕃祉老壽是南溪公之行也曰不工於媚貴人而有餘於裕孱民勇於退田畝而怯於入公府是文昌公之行也臨安在唐宋為剽分元世無聞自 國朝有科目以還金閨之籍相屬而稱鄉賢者僅此嚴哉世之巧言強有力者可以百役其私智而不獲一於公議蝨於庭蠹於里陽鱎於邦剪公財&#63143;秉弱產豐屋蔀家華衣光佩市童詡里婦矜朝露未期厭厭如泉下人矣况能作九原凜生氣享社獻侑瞽宗乎君子謂是舉也昭則戒違彰往&#63150;日耳力&#63151;來是之謂名教名教之謂政首政首之謂人綱人紀人紀弗紀曷昭曷戒曷彰曷&#63150;日耳力&#63151;哉作臨安府鄉賢祠記
七星橋記
且蘭古壤貴竹今藩割串雲之剽分躔參井之餘度粵訕西路實貫南中關號七星孔明禡牙之地衛名畢節關索授钺之區雖卉服之雜居乃朝宗之首路狂谿狠谷山狀馬鞍者彌千危磴懸崕城北虎牢而倍蓰兩嶔夾峙而有水千尋過涉以無舟夏潦秋霖鼓洪濤於樹杪浮丘沉陸阻行李於荒途叱石誰感乎黿鼉成梁空瞻于烏鵲但知行惻末見當仁道士黃一中厥徒周陽泰雲遊戾止喟然歎云高下必因乎丘澤朝夕恒倣乎日月此雙崕有天生之石岸&#63143;秉千章饒地產之名材人心若堅神功可冀矢磨杵成針之志徼折梅寄樠之靈薙獮刋林鳩僝鏤岊淬茲寸願礪彼羣徒高義動萬商之淵泉勝緣集三省之刀布出蘙薈而壯結構剗幽&#63140;頁荎以施輿杠鴈齒旁階濺沬飛流不染魚鱗上瓦闌風伏雨無虞在天半空去地千尺星梁斗柱榰銀漢以橫陳雪浪雲濤拖玊虹而曲抱騎無輸載氓不褰裳陽侯驚波易為方轨馮夷浸宅履作康莊相彼橋中潬於黃河手握征南之節較昔梁孫原於黑水身乘慱望之槎豈有一介羽流握其十指綿力禆君子之平政遵王道之景行欻奠夷庚罔煩令甲歡歌美諺近傳羅甸之口碑隱行昭名遠契漆園之心印將永玄玄之績可保&#63139;言郁郁之文爰鍥貞氓匪溢華袞薄言觀者勿替引之
雲局記
點蒼山之林&#63139;彔有王局觀焉四時有雲氣帶其間於夏尤著故狀其景曰玊局夏雲張子九言有書舍在其下予題之曰雲局精舍一日坐予于堂曰請問學予曰子知夫雲乎知雲則知學矣夫雲者為雨乎雨者為雲乎無雲則無以為雨矣猶之地產植物花者為實乎實者為花乎無花則無以為實也夫學何以異是慱我以文約我以禮無文則何以為禮無慱則何以為約今之語學者吾惑焉厭慱而徑約屏文而徑禮曰六經吾注腳也諸子皆糟粕也是猶問天曰何不徑為雨奚為雲之擾擾也問地曰何不徑為實奚為花之紛紛也是在天地不能捨慱而徑約况于人乎雲天之文也花地之文也六經諸子人之文也見天人而合之斯可以會慱約而一之此學之極也張子避席曰夫子命貫矣請終身誦之
碧嶢精舍記
滇海西斥舍舟登陸俗曰高橋稽之古志橋實曰嶢以山形似秦嶢關受此稱爾高嶢與碧鷄相望如箭括毛東鎮氏有別廬在其下精舍之顏隸古定曰碧嶢憗獻疑於楊子曰茲嶢也沂知之沂號之如俗所不知何易諸已諸楊子曰無易仍爾也君子期人以雅不以俗待人以慱不以陋昔者孔子之作春秋也經書善稻吳名則伊緩也經書太原狄名則太鹵也經書蚡泉狄名則矢胎也穀梁子曰號從中國名從主人范甯曰物類地形當從中國至於人名則從本俗楊子讀而詮之曰大哉孔子辨物正名奧哉穀梁啟蘊發隱號從中國故去大鹵伊緩矢胎而從大原善稻蚡泉也名從主人故介葛盧戎曼子皆不易矣慎往年執簡史局細書藏室見洪武中有請以春秋兩漢地名名今各驛傳詔既從其請史復書其事皇祖之謨春秋大復古之意也慎自執戟于滇每慨物類與地形名失之陋俗若山&#63140;彔山&#63140;票而為祿脿呂閣而為呂合金浪巔之為丁當丁瀾滄江之為浪愴江也不止嶢之為橋耳方言既訛郡志踵謬豈君子雅俗而慱陋之心為盛世一統而同文之義乎東鎮于春秋專門其學而又以世族閱子明習當世茲名也固雅俗慱陋之濫觴辨物正名之拳石與因注而志之若夫臨睨眺聽之美薈蔚清冷之興卷中能賦者則備矣
郭門雙節記
參戎雲屏郭公廷用楚之長沙茶陵世家也嫡母蕭氏以三十一歲霣所天生母許氏以十有九同守孀操是時雲屏方在蓐室二夫人毓遺腹以至成童又遭家難豪仇侵誣欲加陰害甘心焉二母曰祖爵不可墜也罄其家貲賄以藩身幸脫我仇之疾雲屏甫五齡得從優給之例十六歲蔭世爵二母慈愛於閨中而嚴嘱榎楚於師席以抵學成中武進士前列嫡母以三十例格於旌典而生母十九例得之而壓於嫡雲屏孝思之誠未得一伸乃甲寅歲視篆蜀閫百廢興而積弊剗部曲諸武弁皆洗心依歸嚴明文雅兩臺交薦及膺 簡在陟迤西川貴左將侍慈幃還楚求終養入奏未允戊午春方命駕永寧時有邊警又值明堂大廈掄材之役公私劻勷公處之裕如兵不煩而式遏民不瘁而事集兩省賴之而雲屏愛日之念未忘也一日以其事語定水馮子馮璇曰吾遊於楊升翁之門翁史氏也一言垂於竹帛比之前代衞風栢舟之詩劉向烈女之傳播榮名於百世與旌表綽楔之典同顧不韙歟雲屏喜曰是吾志也此可以發吾二母之潛德矣慎也既雅重雲屏之孝思敢愛不腆之辭以禆風化乎作郭門雙節記
內江蕭氏雙節記
內江蜀之望縣也蕭氏內江著姓也雙節者何庠生之慈母陳氏御史蕭世延所生之母李氏也陳李者妯娌也皆喪所天而葆貞欞孤以亢蕭宗故曰雙節云陳富順縣人年十九來歸巡檢蕭騰七年而騰卒陳僅二十六歲且未有子正室陰氏之子世建甫十天歲未幾陰氏繼卒陳誓志孀居有欲奪其志者陳泣曰吾一移所天孤子將誰撫蕭祀豸&#63140;肖矣乃&#63150;身&#62715;吕&#63151;&#63150;身&#62715;吕&#63151;然廑翼翼然藏以世建為命儥鐶釧市書冊勸以學世建長為受室余氏余復夭卒遺幼孫曰蘅年始六禾&#63140;令又以蘅為命益拮据治丝絸營粟布形影相依自黃口至白首今則六袠有五矣李氏邑之梧桐里人年十八歸贈監察御史蕭公露生子世延九歲而露卒嫡吳氏日相持而飲泣曰町町孤孺生將奚托盖虞李之少不安其室也李矢之曰孤在我之懷日在天之上寧死蕭牗下忍悖三從訓乎與吳相依姇然後食寢然後宿以其子若吳出吳亦母之如已出經畫內政井井中度雖頻遇荒暵而婚喪慶吊內宗之週助無廢禮至於教子務底於成蜚騰竟如其願則造物之報匪忒矣嘉靖庚子壽終以子貴贈太孺人陳亦為部使者行縣扁其堂曰貞節一時雙節并曜同門邑里上其事於當路當路大夫屢核其實會上其事于朝表宅植楔有日矣嶺南少卿東洲李公邦直狀其行作雙節傳且曰堂前之陳斷臂之李青史所紀彤管有煒焉然皆為人妻者也而副室未之前聞也皆異地者也而一門未之前見也皆異時者也而一代未之前紀也歖其難乎亶其傳乎慎母族內江既稔聞其事又讀東洲傳偉其文撫卷而唶曰是幽足以動天地感鬼神明足以享人倫移風俗可傳可記可詩可頌劉向之籍僧繇之圖栢舟之風陶嬰之歌何以加焉乃略舉大綱以為斯記以附蕭氏世譜及內江邑乘他日國史下採大書特筆尚有考于余言慎也嘗從事於史局矣

【五卷】＋論類 ＋辯類 ＋說類 ＋解＋閒書
【論類】＋二伯論【上】 ＋二伯論【下】 ＋廣正統論 ＋古今人表論

太史升菴文集五卷 成都楊慎著　從子有仁編輯 後學趙開羙校
二伯論上
楊子曰世儒多稱五伯濫矣夫予見其二矣未見其五也五伯并稱桓文之意荒矣夫伯何為者也中國陵四夷競有能聯諸侯同會盟以役社稷以固維城是之取爾由此其選者桓其首也伯之雄也文其繼也桓之匹也未有三此者也彼秦宋楚何為者哉秦伯之繆也宋伯之虜也楚伯之寇也繆虜寇何伯之有焉自以為伯不明也人從而伯之逐聲也且言秦繆何業而為伯哉或曰三置晉君非業與楊子曰是狐埋之而狐掘之也奚其置或曰惠懷失之重耳得之矣奚其不置曰君子之置以巳亂也其上務正之次定之其下幸之秦之置晉也幸之而已矣且不先置重耳而置惠懷使晉亂者終一星而踰六閏若繆公先惠懷而死則有人誰置否則重耳先繆公而死則欲置誰人是晉亂終無已也重耳之立天也非秦也或曰秦誓之書孔子何以錄也曰秦繆公口一時悔過而心終身遂非孔子錄之於書惜其違百里奚而用孟明匪取之也君子之悔過也以質小人之悔過也以文秦繆公之悔文而巳故以為書之終焉感世變焉盖傷之也書之秦誓也猶詩之黃鳥也皆剌也非羙也如以秦誓為羙也則黃鳥亦羙乎或曰置惠懷者公子摯之為也用孟明者公孫枝之為也殉三良者康公之為也曰摯則謀而公實聽是曰繆聽枝則舉而公實任是曰繆任康則承而公實命是曰繆命三繆亦大矣死謚曰繆宜哉予故曰秦伯之繆者也宋襄之始求伯也一會而虐二國之君是酗之徤嗔也一戰而見執於盂是嬰之抗虎也再戰而夷於泓以放乎死是卯之鬪石也是僇人耳夷俘耳而可以俎豆於桓文乎予故曰宋伯之虜者也夫伯也者攘夫夷者也楚莊身夫夷者也是高宗之所伐也周公之所膺也而可進乎况又負其蛇豕之力凶其水草之性聖人豈其以伯而與之若以為強而與之則夫差也泰伯之裔也句踐也大禹之裔也且猶不與之而豈以伯與楚哉故曰楚伯之寇者也嗚呼論世於春秋考衷於孔子而已矣孔子之言曰其事則齊桓晉文稱管仲曰如其仁如其仁又曰齊桓正而不譎晉文譎而不正下此無譏焉予故曰桓其首也伯之雄也文其繼也桓之匹也未有三此者也
二伯論下
或曰然則五伯并稱何昉乎曰昉乎戰國之世戰國之士所鼓以譟其君者則伯而巳矣曰桓與文怵其高而畫也故下及秦宋楚曰繆亦可伯也虜亦可伯也寇亦可伯也盛鼓於時遂弗改於後耳或曰謂秦為伯者孟子之言也左氏之言也謂宋為伯者公羊之言也謂楚為伯者又左氏之言也三子之言非與曰孟子激辭也左氏誣辭也公羊偏辭也孟子嘗稱百里奚曰秦繆公用之而伯矣又曰相秦而顯其君於天下矣又曰仲尼之徒無道桓文之事者又曰管仲曾西之所不為也而子為我願之乎且桓文之事不道矣秦繆反可道乎管仲不足為矣百里奚反可為乎當究其說矣時則有以伯軋已者故貶管仲以拒之時則有以游說軋已者故又申百里奚以抑之亦不思秦於百里奚曷嘗盡用其言乎秦曷嘗伯乎君曷嘗顯乎故曰孟子激辭也左氏於百里奚如遺而譽孟明如不及既歸而執則曰不以一生&#63139;月掩大德又曰孟明念德矣焚舟則曰遂霸西戎用孟明也夫孟明不智無勇違父誤君百里奚不幸而生此不肖之子秦繆公不幸而畜此不令之臣千里而襲人強賊之行也臨戎而見執沒世之恥也焚舟之後晉特不出秦無少加于晉也封尸而歸何捄於塗地之敗也曰德何德曰念何念西戎素服於秦豈由封尸而伯也左氏之筆於是為曲矣舍其父而稱其子掩其是而飾其非後人又溺其文而信其事不可哉故曰左氏誣辭也公羊之言曰不皷不成列不禽二毛雖文王之師不是過君子不暇責其重許襄公而恨其輕待文王也今夫卯也而與流丸齊注不自虞毈而籍石以綿纖兒知笑之矣然則公羊不出戶之臞儒也其習鄙其言戇故曰公羊偏辭也一邲之戰左氏假借楚子滔滔千言沛若有餘楚子夷且陋又臨戎當陣而引三詩援七德若橫經之儒其誣可知予無責耳矣或曰是則然矣子以秦伯之謚為繆何哉曰子不觀謚法乎名與實爽曰繆布德執義曰穆之二者判然殊也古之得此謚者秦魯以之學者疑秦伯霸炷魯公尊賢而皆遂更名繆為穆不思其終違蹇叔徒尊子思是爽實之大者也繆不亦宜乎或曰然有證乎曰有墨家之徒纏子佑鬼神而引秦繆公上帝賜之年九十事儒者董無心難以秦繆晉文且曰繆者誤亂之名文者德惠之表有誤亂之行者天賜之年有德惠之表者天奪其命乎史記蒙恬傳曰昔者秦殺三良而死罪百里奚而非其罪也故立號曰繆古之可證者若此予言豈無稽哉
廣正統論
遜志方子作正統論大槩以夷狄篡弒女主三者非統之正其論精且悉矣因而廣其未備云楊子曰夷亂華足加首非乎而夷狄是已是曰易天明胡元極矣稽誅於兩儀者也柔乘剛陰干陽非乎而女主是巳是曰逆天常呂武極矣稽誅於三綱者也戕其主逆其天非乎而篡弒是巳是曰亂天紀稽誅於萬世者也莽操極矣皆重絕於春龝者也或獻疑曰胡元也呂武也莽操也皆後乎皆龝□也何以見其誅絕於聖人也曰推以例之是以知之書楚人外荊舒是以知其不與夷狄也絕姜氏孫夫人是以知其不與女主也書乾侯黜季氏是以知其不與篡弒也夫女主也夷狄也春秋之世則未有如胡元呂武也而羿浞竊夏四十餘年則有莽操之儔矣未有以統與羿浞者也是篡弒者非直春秋不與也夫人皆不與也以篡弒之不得與知女主夷狄之必不與也曰是則然矣王通氏嘗帝元魏矣歐陽氏嘗紀武瞾矣涑水氏嘗帝曹魏寇武侯矣曰通也偏劉子玄已駁之矣歐也迷伊川翁巳正之矣涑水也固朱子巳改之矣三子之瑕也尤也可攻也不可效也然即三子而論則歐陽涑水猶無說也通則有說矣其曰亂離瘼矣吾誰適歸天地有奉生民有庇即吾君也居先王之國受先王之道子先王之民謂之何哉是其言也偏也迷也固也通&#63143;秉有之嘗曰大哉中國五帝三王之所自立也既曰帝王自立夷狄豈得而立之通之言自相戾矣且元魏之慘殺史所載有不忍觀者生民何庇乎元魏居先王之國子先王之民矣何嘗受先王之道乎通又自戾其說矣嗚呼通生元魏之地則帝元魏使通生莽操之世亦將曰吾誰適歸即吾君也是何異於甄豊華歆若使呂后傳於其女魯元公主武氏傳於其女千金公主而魯元千金又女女相傳通生其時亦將事之通作其史亦將帝之又何以異於陳平魏元忠何足以為通惜哉通而有是也近世無錫邵尚書之說曰華夷之輕重以地亦以人中國帝王人地俱重蠻夷荒服人地俱輕人重而地輕則有若箕子之在朝鮮人輕而地重則有若陸渾之在伊洛故曰名從中國物從主人小物且然而况大器乎如使猾夏者遂稱帝王則用夏變夷者將亦從之夷乎王通氏誠變于夷者也是足以誅通矣或曰方子以正統之說起於皆龝信乎曰信也豈唯春秋易傳昭矣班固作曆志引易傳曰古者庖犧氏之王天下也繼之曰庖犧氏沒神農作神農沒黃帝氏作黃帝既沒堯舜氏作此即正統之說也夫庖犧氏之後神農之前有共工氏伯九域祭典存之而周易不載其序以其任知刑以疆而不王也德之劣者聖人且黜之不載焉有易天明反天常亂天紀而可以承正統乎夫萬代之統猶一代之宗商之賢者十餘君而太甲稱太宗大戊稱中宗武丁稱高宗為宗者三而已降而至漢上之自尊下之媚上世巳非商比矣而其稱宗者曰太宗者文曰世宗者武曰中宗者宣而巳同姓一代不皆宗則易姓承代不皆統一也至唐則無賢不肖滛僻夭昏者皆宗矣無賢不肖滛僻夭昏皆宗則無惑乎夷狄篡弒女主皆統也圖之統也猶道之統也堯以是傳之舜舜以是傳之禹禹以是傳之湯湯以是傳之文武周公周公以是傳之孔子孔子以是傳之孟軻軻之死不得其傳則如荀如楊者不敢輕以道統與之夫不以道統輕與之則道猶尊而統猶在也如使道統而可以承乏可以假借秦之道統可付之斯高漢之道統可属之蕭曹而晉宋齊梁之道統可移之佛圖澄鳩摩羅什乎道統不可以乏而假之斯高蕭曹澄羅三靈之主太寶之位而以夷狄腥膻之女主醟穢之篡弒戕賊之亦何以異於道統與斯高蕭曹澄羅乎方氏之論確矣有金華太史者獨是之予之言立而方氏之論益明必有是乎予如金華者乎將無作廣正統論
古今人表論
班史古今人表予反覆論之其謬有四一曰識鑒之謬二曰荒略之謬三曰名義之謬四曰妄作之謬夫傳道者曾子乃列於冉閔仲弓之下盖不知曾子不與四科之故也首霸者齊桓乃居於四公之次盖不知五霸莫盛於桓文之說也魯隱列於下下而葛伯及於上中若以讓桓為行善而未盡彼廢祀仇餉者惡未極乎嫪毒列於中下而於陵仲子與之同等若以好名者誠非中道彼滛穢叛逆者尚可齒乎此其識見之謬也夔后夔也居夔於上下出后夔於下上韋豕韋也寘韋於下上列豕韋於上下是以一人而二之郵無卹與王良並著范武子與士會俱垂是名謚而離之此其荒略之謬也茲二謬者古人嘗論之見於張晏羅泌之書然猶就其成藉而讁之耳若其名義妄作之謬則未有及之者也予以為固作漢書紀漢事也鴻荒以來非漢家之宇上古群佐非劉氏之臣乃揔古今以著人表既已乖其名復自亂其體名義謬矣有仲尼之聖然後可以裁定前人憲章後世然而六經之述必待晚年固何人也而高下古今之人乎依阿人螭自取天憲使其自署當在何等身陷於重淵之下而抗論於逵霄之上誰其信哉昔荀卿論十二子一時人耳識者猶或非之固又豈卿儔乎謂之妄作可也大謬若此而古人之論曾不及之豈以為不足論乎班史文詞世所深好盖有愛忘其醜者矣注家之說曰六家之論輕重不同百行所同趨舍難一班史所論未易掎摭陋哉顏氏誠班氏之侫臣乎
魯之郊禘辯
程子曰周公之功固大矣然皆臣子之分所當為魯安得獨用天子之禮樂哉成王之賜伯禽之受皆非也予讀其言雖愛其辭之嚴義之正而未嘗不病其考究之不精也魯之僣天子禮樂魯之末造非成王伯禽之為也昔者成王命君陳拳拳以遵周公之猷訓為言猷訓之大無大於上下之分豈其命伯禽而首廢之哉此以理而斷其事之無也以孔子之言考之論語載子入太廟每事問子聞之曰是禮也中庸載孔子之言曰郊社之禮所以事上帝也宗廟之禮所以事乎其先也明乎郊社之禮禘嘗之義治國其如視諸掌乎此二言者微言以見其義也又恐當時之不喻也故又曰禘自既灌而往者吾不欲觀之矣或問禘之說子曰不知也知其說者之於天下也其如示諸斯乎指其掌亦既十露一二矣又恐後世之不喻也則又曰杞之郊也祀禹也宋之郊也祀湯也是天子之事守也魯之郊禘非禮也周公其衰矣孰有深切著明如是乎以上數言著其意而春秋魯頌著其事春秋書禘于莊公見禘之僣始於閔公也書四卜郊見郊之僣始于僖公也魯頌閟宮之三章云乃命魯公俾侯于東錫之山川土田附庸言成王命伯禽以爵土耳其周公之孫莊公之子以下則詩人羙僖公郊祀之事未見出於成王之所命也孔子於春秋書郊者九始僖終哀使隱桓莊閔之世有郊奚為而不書魯頌之頌僖正以著其僣之始耳此以春秋魯頌考之而知郊禘不出於成王之賜也且史者載事之書也以天子禮樂賜諸侯豈細事哉左氏未嘗言之公羊未嘗言之穀梁未嘗言之國語未嘗言之公羊之言曰卜郊非禮也卜郊何以非禮魯郊非禮也其言即孔子之意也隱公嘗問羽數于眾仲眾仲曰天子用八諸侯用六大夫用四士用二公從之于是初獻六羽若如八佾之賜果出成王則眾仲胡不舉以對據此則隱之世未有郊可知莊公觀齊社曹劌諫曰天子事上帝諸侯會之受命焉諸侯祭先公卿大夫佐之受事焉據此則莊公之世未有郊可知皋鼬之盟萇弘欲先蔡祝鮀述魯衛初封之寵命賜物其說魯之寵錫大輅大旂夏后氏之璜封父之繁弱土田陪敦祝宗卜史官司彜器纖悉畢舉使有天子禮樂之賜鮀也正宜籍口以張大於此時而反無一言及之乎昭公曰吾何僣矣哉子家駒曰設兩觀乘大路朱干玊戚以舞大夏八佾以舞大武此皆天子之禮也賜果出於成王子家敢面斥昭公以僣而不諱邪由是觀之魯之僣非特郊禘而已天子之禮樂大小皆悉用之矣周公閱來聘魯饗有昌歜形鹽而辭不敢受甯武子聘魯魯饗之賦湛露彤弓而曰其敢干大禮二子之辭盖惡魯之僣也以是觀之可見魯之僣尚未久故上自天子之宰下至鄰國之卿苟有識者皆疑怪遜謝而魯人並無一語及于成王之賜以自解以此知其誣伏予考呂氏春秋云魯惠公使宰讓請郊廟之禮於天子天子使史角往報盖未允也此豈非明證大案哉比事而觀之襄王之出而入也尚不許晉文公之請隧平王之弱而遷也猶不允魯惠公之請郊成王之賢倍於襄平尚靳之而謂成王賜之晉文魯惠尚不敢輕用而謂伯禽受之有是理乎若已賜矣已受矣魯惠又何湏復請乎或曰子之言則然矣然禮明堂位有是言也祭統有是言也詩魯頌傳有是言也噫三言者皆虛也明堂位之言魯之陋儒欲尊宗國如亡是公之聘齊烏有先王之誇楚有是言無是事也其言也不足以揚名發譽而適足以貶君自損漢儒無遠識以明堂位入禮經而祭統之說因之魯頌之傳因之故祭統之謬駢明堂之枝指也魯頌之謬承明堂之餘竅也君子不稽經合傳而偏此之信亦固矣且明堂位之言亦自相反既曰成王以周公有大勳勞賜魯以天子禮樂又曰成王康王賜魯重祭既曰成王又曰康王成王既賜康不應復賜執此以訊如無情之獄一鞫而見其肺肝矣盖自王澤之意處士橫議謂舜臣堯或謂囚堯謂禹德衰謂伊尹割烹要湯謂孔子居衛主癰疽瘠環南遊交辭於漂女皆厚誣聖賢自便巳私與此說之興盖同時也幸而孟軻氏辯之孔子順辯之而成王伯禽之事既不幸不得明者之辯而號為大儒者方引之以解經使成王伯禽蒙首惡之名於千載子其可無辯乎古語曰三占從二今諺云四不拗六言貴從眾也經傳之明證大案其眾如此曲儒之單聞孤說其寡如彼辯是非於千載之下當何從亦從其眾而巳
息壤辯
山海經云鮌竊帝之息壤以堙洪水羅泌作路史發揮求其說而不得乃云楚有地名息壤其土能長若人之贅疣然是眯而道也按許叔重說文觧字云壤柔土也書曰咸則三壤孔安國云無塊曰壤九章筭術云穿地四為壤五為堅三壤是息土和緩之名周禮地官十二壤注壤赤土以萬物自生則言土土吐也以人所耕樹蓻則曰壤土堅而壤濡前漢書鄒陽傳注梁益間所愛謂其肥盛曰壤又堯時有擊壤歌耕者拔其陳根擊其堅塊也又漢令解衣而畊曰襄壤字从襄盖耕治之土也宋楊億當制與遼國書云隣壤交歡太宗以嫌于糞壤朽壤易作境字以上數文證之壤字之意明矣山海經所云鮌竊帝之息壤盖指桑土稻田可以生息故曰息壤土田皆君所授於民故曰帝之息壤鯀之治水不順水性而力與水爭决耕桑之畎畝以堙滛潦之洪流故曰竊帝之息壤以堙洪水其義豈不昭矣哉古書傳之言本自明且昭而解者翳且晦此類多矣
性情說
尚書而下孟荀楊韓至宋世諸子言性而不及情言性情俱者易而巳易曰利貞者性情也莊子云性情不離安用禮樂甚矣莊子之言性情有合于易也許慎曰性者人之陽氣性善者情者人之陰氣有欲者李善曰性者本質也情者外染也班固曰性者陽之施情者陰之化也鉤命决曰情生於陰欲以繫念性生于陽欲以理執陽氣者仁陰氣者貪故情有利欲性有仁也禮運記曰六情所以扶成五性也王弼曰不性其情何以久行其正是易之所謂利貞也莊子所謂不離也故曰君子性其情小人情其性性猶水也情波也波興則水墊情熾則性亂波生于水而害水者波也情生于性而害性者情也觀于濁水迷于清淵小人也肫肫其仁淵淵其淵浩浩其天者君子也合之則雙羙離之則兩傷舉性而遺情何如曰死灰觸情而忘性何如曰禽獸古今之言性情者易盡之矣莊子之言有合于易者也述性情說
廣性情說
書曰人心惟危道心惟微惟精惟一允執厥中人心情也道心性也精一執中約情之偏而合性之中也詩曰天生蒸民有物有則象謂之物法謂之則五性出於五行金神曰義木神曰仁水神曰知火神曰禮土神曰信是五性之物之則也六情出於六氣好生於陽惡生於陰善生於風怒生於雨樂生於明哀生於晦是六情之物之則也禮曰人生而靜天之性也感物而動情之慾也天靜曰性欲動曰情李槩曰人之性靜欲實汨之性也者所稟於天神識是也故為形骸之主情也者所受於性嗜慾是也故為形骸之役周子曰誠無為幾善惡誠性也幾情也性則根抵情其旁榮側秀性其枝幹情其窶數寄生也孟子曰人之性善言性也未及情而言之也荀子曰人之性惡言情也未及性而言之也楊子曰人之性善惡混韓子曰性有三品襍性情而為言也必若孔子之言而後備曰性相近也習相遠也是合性情言之也而諸子之說在其中矣宋儒析性情為義理氣質之分似也而曰孔子之論性乃氣質之性孟子之論性乃義理之性力主孟子而陰若不足孔子者非也或曰若子之論性固善矣則是堯舜無情桀紂無性也曰善哉子之問吾盡諭子堯舜非無情性其情也桀紂非無性情其性矣吾非善子之問為是也得子之問吾說益明是以善之也
格物說
格物之說近日解者何其紛紛乎有以格為正者大學之始遽能正物則脩齊治平怕贅矣曷尋格字之本原乎格之為字从木為義从各為聲俗云門格穴&#63139;怱格亮格皆是也格者隔也格而蒙之帛明既不蔽而塵又不入嗚呼外物為吾心之塵也多矣色聲香味皆心之塵也吾心之塵隔之使不侵即所謂姦聲亂色不留於聦明滛樂慝禮不接于心術茲非格之說乎物之感人無窮而人之好惡無節則是物至而人化物也人化物也者灭天理而窮人欲也茲非物之說乎大學之始以格物為首格物者持敬也持敬為窮理之本即格物以致知之說也或曰如此則釋氏六塵之說是乎曰彌近理而大亂真佛氏惡姦聲亂色并聲色而欲去之而卒不能去也吾儒則去其姦與亂而巳雅聲正色不去也佛氏惡滛樂慝禮并禮樂而欲去之而卒不能去也吾儒則去其滛與慝而已嘉禮和樂不去也是猶穴&#63139;怱隔而蒙之以帛明既不蔽而塵亦不入也釋氏則如築暗室而枯坐其中塵雖隔而明亦窒矣謂之明心適以死其心也何可以同日語哉宋呂氏解格物致知云與堯舜同者忽然自見此釋氏一聞千悟一超直入之說也又曰求其所以為知則為格物怱然識之則為物格此釋氏聞聲悟道見色明心之說也巳為先儒所闢棄而不用近日好奇者復陰祖其說而陽諱其名吾誰欺欺先聖乎
耕樂解
松江金雲卿自號耕樂良史圖之君子賦之復請於予傚賓戲作耕樂解 耕樂主人荷鋤於壠上有游談公子過而勞之曰苦哉子之業也昔孔子鄙樊湏之學稼孟子闢許行之並耕盖天之生時也水毀木飢火旱金穰五行而害者居三焉土之分民也士尚志工執秇商貿利農盡力四民而農獨勞焉雨晹之不時則憂肥瘠之相掩則憂&#62681;&#63139;狼莠則憂螟蝝則憂在野熾菑勤動終歲穫不償力餒在其中子之業良苦自今以始能易業以從我乎主人怡然笑曰子何年之壯言之少貌之揚趣之卑也我則勞子子有何勞於我子懵我農乎而以妄說之奚姬魚語女天田丈人乾象之垂同穎嘉禾坤文之瑞帝號神農長於上古官為后稷祀於萬禩若知農道乎夫農祥正靈雨零澤腹泮陽癉盈穀精始出菖葉初生决萬頃之渠吾蓬瀛也聽九扈之鳴吾韶英也茲吾樂歲之始也及其萬寶得正秋餘糧宿畝首穧穗有利鴈鶩得食東有茨梁西有坻京朋酒為享同里合醵主歌良耜客稱大田茲吾樂歲之成也歲歲相嗣樂樂無窮或雨或晹或腐或稿吾能節之以畎澮之盈虛或肥或瘠或盈或耗吾能時之以菑畬之淺深或&#62681;&#63139;狼或莠優或傷之吾能加耘耰之功或螟或蝝憂或侵之吾能倣祭步之法茲又吾所以先勤而後欣早倦而晚燕者也吾嘗思之鴟夷龍斷誇其籌筭不資吾農將守囊而待斃刻楮削鐻矜其精巧不資吾農將韜器而為莩豈若吾業用裕我身潤及我人是以少習長安不見異物以遷焉焉往而不樂哉公子曰是則然矣匪耕無以為樂乎上世之士何必耕也耕樂主人曰子難喻若此乎試泝上世何人不耕何耕不賢君籍千畝卿有圭田飬則食其力祭則告其虔故馳束帛者在丘園求干城者於中林相郼者有莘之氏伯齊者叩角之吟自周章一蕩天子不省耕牧伯不勸農師眾不服耒庶人不安畝是故伐檀有素飧之譏鴇羽有何食之嘆而使橫議者坐享任俠者暴殄悲夫以是論之非治世無樂農也今吾與子幸生太平不思結廬守本業擊壤詠帝德而欲崇游墮之習慕戰國之風重伐檀之譏增鴇羽之嘆無乃不可乎吾不招子而子反招我異哉公子頳顏而不能視班馬而不能去攝拱奇拜而謝曰子天隱者也問姓與名再三不告曰子蓬心之士也速去耕樂主人方徜徉乎笠澤之墟率其屬述祖德於金天氏之裔隱其名慕南溟之逍遙交食於地交樂於天終身不易其業也

【閒書】＋閒書杜律
閒書杜律
杜詩可以意解而不可以辭解必不得已而解之可以一句一首解而不可以全帙解全帙解必有牽強不通反為作者之累世傳虞伯生註杜七言律本不出自伯生筆乃張伯成為之後人駕名於伯生耳其註首解恨別云杜公初至成都未得所依故以別為恨不知唐室板蕩故國陷虜雖得所依豈不以別為恨公豈如江估淮商風水為鄉舡作宅一得醉飽不思家者乎解搖落深知宋玊悲云惟深知其故故千年之後且為悲歎惟其亦吾之師故閔其蕭條解生長明妃一首云惟其去紫臺故春風面不可見惟其獨留青塜故環珮聲歸月下聞此乃村學究腐爛講套語豈可牋杜乎解曾閃朱旗北斗閑云亦嘗樹旌旗於北斗城中以享安閑之富貴北斗閑三字而上下添十二字乃成文何異句傳怒揮門不報打鋪路無籠之謔謠耶織女機丝虛夜月石鯨鱗甲動秋風本言亂離蕭條之狀而解云織女不能機杼故曰虛石鯨相傳有靈故曰動此何異眯目而道黑白者緣筆昔曾千氣象本說登山而云以文彩弄筆干動時貴以擬飛騰此又視老杜為鑽剌乞哀之徒矣幽栖地僻一首本是喜客至之意乃云亦姑以覘其誠意否是杜之陰險逆訪也豈所謂以小人之心而度君子者乎預傳籍籍新京兆青史無勞數趙張本是期以古賢乃註云此去朝廷定有陞擢既為京兆少尹必陞三輔大尹此何異星士壽書預寫賞帖耶可惡可厭其他尚多耶舉一二耳牽纏之長實累千里此既晦杜意又污虞名曷鑱其板勿誤人也

【六卷】＋書類
【書類】＋與歐陽子重都憲書 ＋謝歐陽子重書 ＋與金崔&#63140;鳥卿書＋與徐用先書＋荅重慶太守劉嵩陽書＋荅劉南坦司空書＋與升菴楊太史書【附　劉繪】

太史升菴文集六卷 成都楊慎著　從子有仁編輯 後學趙開羙校
與歐陽子重都憲書
不肖不天禍延我先考萬里聞訃五內摧裂曾不得啁噍蹢躅於側曾不比於鳥獸焉柰何柰何當復柰何属在冑胤宜宅喪主於此不歸是無父也歸而不告是無君也無父無君之人執事奚辱役焉執事若矜其情而賜之告使襄事寧凶遄歸反役維情與憲實兩兼之草土之言非所以瀆公聽聞私門之故未可以戚我執事亦自知之然執事仁人也錫類者也哀有喪者也必欲歸處不肖者也故敢以私于左右臨狀荒眩不知所宣
謝歐陽子重書
不肖遭先君子之喪歸情也稽於禮則古缺比於律則今無星奔之懷翰如奮飛俟命中路皇皇罔措僕人回伏承手教知為不肖公言以疏矣又獲見牘草洽君臣篤父子酌情憲制義命亡於禮者之禮也其動也中執事處我勝我自處非夫重人極扶世教者其肯為此又非夫正學之淵粹文宗之世冑其能為此不肖不佞豈以臺下撫巳多而私頌作德哉吊客盈生莫不動容擊節以膺盛德而佩高義况在不肖之身者不肖天地罪人也茲獲申其情事少逭其不孝死且不朽若猶幸存視息不隕其世生之一日公之德之賜之及也豈惟慎也受賜先君子重泉實昭感之不肖不忘先君子其敢忘執事哉匪不敢忘將不能忘匪不能忘焉忍忘之臨書涕泗六頤哀感切骨不知所云
與金崔&#63140;鳥卿書
自七月之變分手非所不面之濶&#63150;&#62681;豸頁&#63151;焉五年斷金暌于參商渴瓊發于寢寐如何其可聊也惟別之後兩枉珍翰一投嘉藻啟緘伸纸喜與忭會既覩手跡兼照心素滯荊之跡雖同仲宣投沙之懷敻異賈傅欣&#62699;&#63140;冋欣&#62699;&#63140;冋幸甚幸甚亟欲嗣音仍闕便驛遷延至今傾翹益勤走僝弱之軀不耐瘴癘戊子春月忽中末疾篤癃沉痼行動仰人窮荒絕域乏醫鮮藥閉門抱影越歲踰時近兵火&#63140;爾甫定而扎瘥大侵繼之蓬心搖兀難以托根波臣涸轍又復轉徙孤懸浮寄望鄉益遠無悰寡侶較頃彌甚儋石同栗里而室無阿舒之愉遲暮如子雲而門無好事之問僻遠視瓊儋而館無白崔&#63140;鳥之假寂莫均柳永而遊無黃溪之適時復靜言追惟疇曩承清塵於俊簉廁華景於英流桑梓芝蘭之契宴笑過從之雅微言疑義之析酒賦琴歌之懽炳焉服膺宛猶昨暮忽爾影響曠若隔世存者如辰星之望逝者有宿草之悲老子芻狗之談釋氏露電之喻其最得乎獨居多暇感集悲來輒藉此言詮以濯情素高朗之懷其有同哉离索以來久廢觚翰漫爾有作不能多所錄于別帙者是茲用附之去櫝庶傳千里之忞可代一夕之話欵襟其遼覼縷莫罄時有南風更冀良訊
與徐用先書
頃歲七月之變微命如紕懿親不及別檻車不過門茲何辰也自觸天網以為執事憂旋念瘴域為擇善地頂踵之克全則子實賜之走不敢忘其身其敢忘子乎間者濶焉再辱教言一拜雅什慙荷之益加作報之未間酬德之無由諒能鑒之伏在草莽不知外事聞諸道路不識信否執事與以道並嬰嚴犴俱編行戍驚與嘆會豈忍喙哉殷憂之不隕大難之無虞則實有相之猶竊自念曰兩公庶其來滇乎則同患者猶有覿也互問而無徵廑望而不來乃今知之越在遼碣是區區微願而不余&#60960;也命之屯蹇信也之子之懷其余同哉嗚呼途之畏者莫如宦任之重者莫如身事之難者莫如患處之善者莫如道子乎子乎以畏者去則輕以重者幸則全以難者行則素以善者求則得復奚喟焉復奚媿焉走昔承下風于子矣今復為子誦之且人而既遺之矣天者可定而必乎他日携千里社接景桑梓餘生猶有良冀也急使遽書意滿辭塞時有南風更望嗣音
荅重慶太守劉嵩陽書
走之仰止足下久矣所傳聞于永昌張愈光者尤悉癸卯之秋愈光北上走則暫歸約同謁執事於渝此彥會也張以病不果行走以獻歲甲之鼂路貫貴治竟逢其違匆匆勿勿留手筆付馬生以荅前欵區區拳拳未蕆萬一童永昌來乃辱賜盪櫛豊踰千言始則善誘之泰甚中則相知之已深末復相期之極摯走雖耄昏敢忘酬旃下走賦質愚戇天稟倔強不能以過情接物虛言定交獨重欽下風憬日&#63140;卷高躅繄有由矣自昔文人類略細謹仰高明則濯纓清泠牽絲壁立不依禾絹不謁黃扁&#63140;瓜不近氷峰此固鄙人之沃聞金&#63140;娄膺者也邇者霸儒創為新學削經剗史驅儒歸禪緣其作俑急於鳴儔俾其易入而一時奔名走譽者自叩胸臆叵以驚人彪彩罔克自售靡然從之紛其盈矣蜉蝣撼樹謂游夏為支離聚蚊成雷以舒雄為小伎豪傑之士陷溺實繁執事則獨復不染特立無緇此又鄙人之沃聞鏤膺者也走少而多疾長也無奇然竊有狂談異于俗論謂詩歌至杜陵而暢然詩之衰風&#63141;立實自杜始經學至朱子而明然經之拘晦實自朱始是非杜朱之罪也玩瓶中之牡丹看担上之桃李效之者之罪也夫鸞輅生於椎輪龍舟起于落葉山則原于覆簣江則原於濫觴今也譬則乞丐沾其賸馥殘膏猶之瞽史誦其墜言衍說何惑乎道之日蕪而文之目下也竊不自揆欲訓詁章句求朱子以前六經永言緣情效杜陵以上四始斐然之志磪乎不移而影頹吳泉昏及趙蔭跡類愚公力疲夸父矣束髮以還頗厭進取幸茲荒戍瑟居得以息黥補刖回惟千鈞之弩一發不鵠則可永謝焉復效枉矢飛流嚆箭妄鳴乎故無寧效昔人放於酒放於賞物且又文有仗境生情詩或托物起興如崔延伯每臨陣則召田僧超為壯士歌宋子京修史使麗&#62942;&#63139;立難&#63139;&#62697;椽燭吳元中起草令遠山摩隃縻是或一道也走豈能執鞭古人亦聊以耗壯心遣餘年若所謂老□欲裝風景不自洗磨者良亦有之不知我者不可聞此言知我者不可不聞此言尊諭托忘機忌之教則豈敢當也然借以逃尺寸之負俗斯則受貺諒厚不敢文過末復以見志垂載為&#63150;日耳力&#63151;此叔達汲王無功心也愈益不敢承焉壯膏之炷欲燼游岱之魂將至捧誦良書深負德愛爾馬生辱不鄙後進置之文翁石室然下走之私不獨為一人淑惟渝為郡當蜀之半士子之質冀有可以升君子之堂者亦恐染於新學流之枯禪將至擿埴索塗不特黃茅白葦耳矣回其狂瀾是在海若俾石室之風移渝城之境油雲普覆時雨澍沾馬生其乘韋之先乎敢併及之
荅劉南坦司空書
奉別以來星紀卅易閏餘八更逖瞻宮墻邈在雲漢何嘗不望南颸而引領向東晷而搖心顧空谷隔于便郵俾嗣音阻于馳問也顧箬溪公來承惠以手帖賜之佳篇并扇墨之貺一一拜嘉英躔愈穹而不遺幽遐林居益深而迨及鄙賤服膺無已言謝曷罄走桑梓未返蒲柳先衰已求田滇甽問舍昆池烟霞為朝夕之賓林泉作羈栖之主虛播無實之名多取造物之忌雖有漫興之吟不敢聞于時英雜著之編非祈傳檿來世執事獨判迹求心愛忘其醜尊諭獎借過情非所敢當也丁未之秋遊華亭寺古壁上見高製有名山朝翡翠滇海有餘空之句莊誦沈吟久之作絕句三首欲寄而無便茲觀扇上尊作前篇首句乃暗與鄙作同韵昔元白嘉陵長安寄詩同韻絕類千里神交非偶然矣然不肖敢附昔人哉三詩書之別纸欽仰惟多筆墨奚盡
與升菴楊太史書【附】劉繪
春初得幸文駕經渝適僕上敘瀘謁御史府乃辱書留加腆物與諸相識寄聲勤懇具之僕還自嘉州急尋動定巳邈然不可即又勞苦官務之縻莫敢追從是人生於異人會合便不能遂意然則亦有所靳耶但自滇至巴渝跨越萬餘里得奉足下顏色與之供笑語偕登覽及訪古搜奇叩經問字未必皆千里一人何獨至僕而難之且僕起宛洛足下稅駕點蒼周廻又不啻萬餘里其同抵于渝盖百年身一遇卻舛錯神巧若預為趨避或者彼此傾慕將有所議論而增益其所未嘗有者此其會合之數尤奇有不在常者例也雖然古之哲人曠世苟以道相通不必合併以形身固自有神相感而響相應者矣仆本汝南膚末之學道不足以華躬文不足以衡世徒以狂愚取人乖剌又負單僻之性凡與人交識惟期意氣任情可否以是憐察者少仇疾者眾顓騃罔所陶煦曷能遠動足下但僕之仰于足下者有年方其挾策西蜀賜對明光垂虹掣電振耀宇內知足下為相如楊雄其人也至操觚蓻苑校書秘府辭調敵乎金石頌聲叶于韶氵&#63140;獲知足下為劉向王褒其人也至攖時吐氣舒悃飛章呌閶闔于五奏攀琅玕而九死知足下為賈誼晁錯其人也及今成集所著士人所傳傷時述懷其孤憤結憂之聲憫流离歎瑣尾者又競英綴彩燦玄珠而流華寶淩蹤乎七子飛盖乎四傑又知足下為鮑明遠謝玄暉其人也非僕能為誣諛之辭今天下纓緌之士類能著耳目焯焯者不足深論獨于脫略禮度放浪形骸陶情于豔曲躭意于羙色樂疏矌而憚拘檢此天下後生往往惑之抱尺寸者又從而譏訕以為困躓夷險降志辱身厭溺嗜慾不超玄遠其略知足下者又為足下之才之惜以僕之愚矇乃知足下之微夫人情有所寄則有所忘有所譏則有所棄寄之不縱則忘之不遠譏之不深則棄之不篤忘之遠則我無所貪棄之篤則人無所忌無所忌而後能安無所貪而後能適足下之所為將求夫安與適也古人載西施臥酒家買田宅擁聲妓皆豪傑盖世之才豈獨無抱尺寸者之見也足下此意亦有知者而未必試之也僕實得所試矣何則竊觀足下自蒙難以來嘔心苦志摹文續經延搜百氏窮探古跡鑿石辨剝泐破塜出遺忘今中土傳播所述其他未及盡見自僕所曙記如經學則丹鉛錄詩學則詩話錄古文則金石錄雜著則如墨池鏁錄併曲譜書画譜皆窮二酉攻九丘斷編雕蠹有僻儒苦士白首坐蓬藋日自纘索所不能盡而謂竭精荒神蕩于逸欲聲色者能之乎僕以此謂知足下與世人頗深未知是非夫以足下負世重望今生未知得百吾言否乎書於僕推羡太過昌黎以文章振八代卑習當時學者以斗山相高迄今千年莫有馳駕者今足下愛僕甚不覺過擬近世士夫以書往來率為游辭浮說互相羡譽受之者不察名實居然欣樂此俗態之薄有道者不為也今足下其俯于俗而貶損以同之乎其有所過聽以仆為可進于學為有道者之實乎夫以仆雖無進于學之資而其志則不敢以懈惰自廢其舉動不敢大謬于古人彼豐辭腴道豈能望昌黎十之二三但甘貧賤守孤芳不以餓死為憂而屏息累足待命于顯貴者之門此等事猶薄退之不為既與足下神交欲副其相推之盛心則不得不盡其狂馬秀才仁和持三月十二日書俱得悉意秀才氣宇清曠特讀書未曾持苦今朝夕乘閑講論俾就本實想後來有可望庶不負足下成就人才之意巳後暇豫得好懷思猶冀發新文數十篇以明巳志總括向所論著使前自漢以下諸子皆不足稱並天下後世燦然睹楊氏為一大家傳之者將纘述如荀卿孟軻此一段力量微足下其誰能勝之其誰能任之仆淺陋何足知仰足下之高又不能巳于多望惟昭賜慈鑒察其愚而垂採納焉

【七卷】＋碑銘 ＋墓銘一
【碑銘】＋兵部尚書兼都察院右都御史東泉姚公神道碑銘

太史升菴文集七卷 成都楊慎著　從子有仁編輯 後學趙開羙校
兵部尚書兼都察院右都御史東泉姚公神道碑銘
於懿維公人之卓才穎狥齊昉冠弱觧頤永言融且焯浮英湛德匪糟粕橫經設教寬兮綽青衿錦帶引以躍晉江韋編競丹雘四始五際陋洼汋潭巴竅蚓堪一噱牽絲蕋珠名既爚三提文印管道鑰生祠尸祝思儼若金穀珠鈐展方畧南晏北粲寢夆&#63139;&#62697;木&#63140;橐出其弢蘊見鋒&#62974;&#63139;各澟比鷿鵜礪龍雀奏凱獻俘歸帝度宮保憲臺本兵托窞止流逝關憂樂醳紱懸車反林壑子和崔&#63140;鳥鳴縻好爵榮哀順安還冥漠安陽瀧岡今古尋&#63140;蒦豐碑桓楹辭無怍

【墓銘一】＋明故吏科給事中西坪安公墓銘＋清玄先生通山尹吳公墓銘＋銅梁尹汪汝濟墓銘 ＋封君樂隱李公墓誌銘＋李解元墓銘＋大理梁將軍阡銘＋湘潭貳令文公墓銘 ＋向秉誠墓誌銘 ＋叚君墓碣銘＋鄒隱君墓銘

明故吏科給事中西坪安公墓銘
安氏之先大江之西聿來于蜀胥宇渝堧世業錦帶家餘青袇有開西坪實裒南川穿楊蕋殿掞藻花甎珠聲玉價綺合繢聯紫廬日直青瑣歲遷封章月&#63140;旬月&#63140;忍輶車枹罕五鹿折角孤鳳高騫爰羞仗馬實陋寒蟬帝閽頻扣王路期平我仇有疾子歸則遄蘭萎茅拔龍蟄孰甄委之時命和以天倪我丘我厂&#63141;合我&#62677;&#63140;越我泉我歌我咢我齡我年詠媐擊壤圖披樓田科傳經笥瑞應文蠲高朗令終上壽隮玄昭宇覺視大霄甘暝石門欝欝蔚何谸谸發潛之光納幽之羡益部耆舊孰紀英賢嗟欲來禩言&#63140;鹵茲銘鏶
清玄先生通山尹吳公墓銘
靖節通介發于延之貞曜懿行著自昌黎節以壹惠清且玄猗頫仰千載庶其企而潛伏攸揚愧予孱辭點蒼之林&#63139;彔樹石森秇公才不試公德不既以昌其嗣岸高谷深眎此幽系
銅梁尹汪汝濟墓銘
汪冑孝感吾祖同里有來南中實以戎徙起家穎異西泉始滇雲裒舉首多士銅梁輿頌播南紀朅而歸來蓺桑梓首丘從先祀有子龜逢土筮逢水利昆裳嗣疇祉誰云者堪輿民
封君樂隱李公墓誌銘
歸德李氏之先為陝西華陰人有諱八者洪武中里胥誤籤為他李姓同族遂補黑衣之數移華陰之籍籍祥符居無何復移祥符而歸德焉八生貴貴生通通配周氏以成化十二年十月二十八日生樂隱公諱曰芳字庭光公生三歲而母氏見背鞠于繼母尹爰就外傅涉獵書史了其涯略以承耈家政不終儒業遂劭農筵阡尚羊梁宋之墟而以學宦詔厥後賦性高朗洞無城府然立已峻而矢言直雖所厚善以及貴勢有過必規瑱之意在馬&#63140;豈其新而無戾於鄉評人亦以茲多之閭閈有不縮者寧辱肺石恧見公云遇宗黨有破產者輒賑給凡民有厄囏者必矜紓竟不責報年踰七袠鞠晨究夕飭僮傔飼雞豚稽田曆閱扃籥肅如郡朝笥有耑&#63140;甫耑&#63140;犮不厭葛越俎餘滫瀡靡忘米&#63140;荅糲枹朴見素老而不易如此有司請為鄉飲賓一再始覿日與同庚三數鵬耆為逸樂之會鶴髮鷴袍槐塢松逕容與歌咢翛然氛埃之表望者儗為香山洛社再見云嘉靖癸卯年以子嵩貴封中書舍人後遇 太廟禮成晉兵部武庫司員外郎時年七十伏戒子曰正而行勿渝而節日菽水吾吾樂也否則日鍾鼎吾吾弗享嵩以庚戍歲陞福建參議過家公寢疾不起八月二十六日也嵩得視屬纊人以為茲孝所感享年七十有五配宋氏先公卒別有表志公生子二人長崑丙科貢士次即嵩今為四川參議女四人孫男四曰元素學官弟子元白元生元直孫女二葬於家山之左阡銘曰李氏之先自秦而遷祥符再徙奠歸德焉鯢桓之淵豹澤之顛有樂仙隱始授甿廛豈曰荒遯分地用天豈曰不仕子姓象賢豈曰不耀鷴袍華鮮寔有佐之閫儀靜專飬違于庭恩賁于泉是曰有子伯仲棣聯競爽弱箇賦繄有偏孝友名宦幽明兩甄相宅鵧飛采靈牛眠卜云其吉神告之虔公視桓楹予銘瀧阡載鐫史墨庸炤重玄
李解元墓銘【名東儒雲南劍川州人】
嗚呼李氏子吾眼中望士昔也髫蒼穎發駒齒千里宵肄八行下朝書罄百紙一日起荒徼兩都齊英軌糟粕漉醇醪箐華汰粃滓深湛汲古綆堅利劘往壘名者造物忌林風摧秀蘤鴻蜚垂其翼狼跋以疐尾興山俄止簣學海涓流汜旅次溘朝露永訣期溓水顏回敗叢蘭冉耕歌芣苡司命鈞播物殲良茲何理闔胡視其穴&#63139;良齎志竟已矣刻誄慰營魄嗚呼李氏子
大理梁將軍阡銘
梁將軍之喪其隣姻楊萬縣伯清為志焉乃嘉靖辛卯仲冬月夕己卯卜宅維應樂峯食月朝庚辰卜日維丁酉食其冑子鎮餘子鈗鑰錫歸翁離柎于先配胡宜人兆禮也鎮偕翁女夫戴將軍瓚士人蘇凌雲胡鎰關廕子詔奉萬縣之狀請祏詔于滇戍逸史氏慎鎮也從予久嘉其孝思作梁將軍阡銘其辭云爾武節君氏曰梁儁其名系富陽繄先世累武功侯千戶于山東征麓川始遷衞大理君載十九當成化庚子突弁承胤即奉篆視請減屯稅復洪武制告公允從亟返流徙夷箐孟密官擇撫使君不辭囏終濟成事銀丱寶冶利孔罪梯洁入污出盖罕良歸君為主冶五山白崖以溉阿村越歲踰朞潔已竣事人至今稱之跡其在宗孝友肫肫母氏阽危請命于神範金禺像以祈　年禱而獲應有隕自天訖于永感終慕弗諼逮踰耳順退公飬恬詠老氏書焚香閉門杖屨蒼麓別自號樂山鄉推齒德詠歌以文教子既成不負其勤辛卯仲冬辰下元甘瞑全歸于厚窀應樂神峯九靈原陵崢谷永峭無鶱光遠有耀茲石存
湘潭貳令文公墓銘
膏之燭光必沃川卭浦脉繄屬文之冑樷于蜀公之降嗣遙躅起布素膺章綠丞湖麋理蛟窟卻脂潤蛻埃溽朅而歸灌畦蔌偃焱颮暴春旭全以歸壽且祿郡順慶皇安福唐都埜文山麓鍥崇桓昭幽谷
向秉誠墓誌銘
御史向秉誠之喪大理毋惟一相焉諸執友往吊之噭然而哭曰斯人也而可使早世乎哭已嘅然而嘆曰斯人也而可使無嗣乎嘆巳窅然而思曰斯人也而可使無傳乎惟一曰命之不淑天也訊諸其家幸有震未殊者宜勿恤其嗣曷姑謀其傳乎惟一乃揖諸公屬予曰秉誠與吾與子均同鄉也然與子仕同科第誼通家世銘子其辭諸嗚呼予其忍辭憶先是十日秉誠過予觴不釂奕不竟作而曰予憊矣盖明日而寢疾疾之三日予始聞之往問於蓮巷舍者再俄而聞其不起矣則四月二十二日也嗚呼予其忍辭秉誠諱信四川岳池縣人父諱時德安知府母雷氏秉誠生少而穎異既長就學聲名燁燁出流輩上庚午舉鄉試辛未舉于禮部賜進士第選為河南府推官法比吏事如素練然僚屬羡服之尤留心民務嵩縣有永通渠久涸不潤君诙濬之靈寶縣有沙鹻地若干頃君為請蠲其租陝州臨黃河溢徙別道其淖淤地善肥饒謂之退灘田地固無主名民爭訟之積歲不决君令取為軍民牧馬塲至今便之劇賊劉六之亂君分守新安縣城督令丞脩戰具揚先聲明號令羣寇惴於西犯城得以完收被虜婦女以百數各遣寧家獲棄遺畜產亦數百總制都御史幸菴彭公上其功有銀牌綵幣之賜甫滿初命薦剡七八上徵入為浙江道監察御史未幾以母喪去位嘉靖初元服闋北上值新政初君首陳講學用賢六事 詔嘉荅之其他論列極多予就其家求其草曰當時即焚之矣嗚呼是愈可以覘其賢也今故無得而書然他日國史自書之矣秉誠幹宇軒昂揚休山立未別色入朝人望而知為向御史也與人交有信義而和氣欵言無少長愛之君閒好讀書為詩文有古意又善射儀毫中的巧嘖四座飲酒不多而懽洽竟席環居種竹因自號竹溪嘗徵予賦竹溪詩未有應也而今巳矣嗚呼悲夫銘以慰知巳於地下云其辭曰之子之才刃在割英英義烈淬其鍔卒然遇之宄魄落牽絲發硎俶鞏洛平無漏網威無虐甘棠地近頌聲作有炎崑岡勢孔爍用矛函關掎其角分城序績譽命卓持憲入臺聲濯濯讒言驚師萬齦遏有開發之自子作國是妥綏無&#62673;&#63140;獲落命也不淑鬼神惡天胡不吊善類愕埋銘九原慰冥漠昭示百世辭無怍
叚君墓碣銘
罷谷之山珥水出焉其清洛洛英靈之淵仲庶氏叚徙自金城來宦耒居積世有慶粵貞靖君谷蘭蚤芳晚益沉馨隱之而文既學弗試既穎而異有茁玉芽在我階戺山曰點蒼峯曰斜陽有夜者臺君靈攸藏可祭於社可範於里譽也有試辭無圯巳
鄒隱君墓銘
唯鄒開先耈甫顗國封遠耀家風颹雕龍談天輠參斐傳經翼聖左伍韙梁門道鄉鄂柎韡纂懿流光表仙霼有分者牒滇之火&#63140;尾儒藻適隱達亹亹水窗徑復丘嵬磈日在龍□月采朏返茲玄宅銘昭庡

【八卷】＋墓銘二
【墓銘二】＋柳池施翁墓銘 ＋萬松張處士墓銘＋南津黃君峻卿墓銘 ＋黃母聶太夫人墓誌銘＋贈御史中和處士陳君配孺人謝氏合葬碑銘 ＋明故文林郎樂齋譙公太孺人楊氏合葬銘＋姨母黃淑人墓誌銘 ＋亡妻王安人墓誌銘 ＋孝友後華李子玊讄 ＋貞靖李君阡讚 ＋宋宜人銘詩

太史升菴文集八卷 成都楊慎著　從子有仁編輯 後學趙開羙校
柳池施翁墓銘
仕奚必膴歸以逸有子且孫願之畢壽周天甲逾其一曰耈終命卜逢吉天望地藏返其室
萬松張處士墓銘
家于黃產于楚梓湖麋胥之宇系尚書徵信譜京兆尹寔厥祖貽孫謀光胤祚翁甫生早失怙在弱齡知慕古尋師資出庭戶負笈篋歷環堵務內觀谷&#63140;丸科舉爰辭師歸省母儒之業隱之侶山熒芿澤沉津醉僎筵咢仙塢嬪於李嗣賢諝銅墨耀荊蘭舞耄八袠衍叶數觀化辰三月五夢告期形返土德福箕仁壽魯子又孫綿且縷千窀京萬松渚銘幽宮刻華嶁
南津黃君峻卿墓銘
黃胤之先自楚而蜀遠哉逴簡肅尚書亢宗光國聲濯濯之子之生天骨早奇丱巳卓如西&#63139;之駕齒千里八麗駁良玊不琱山玄水蒼渠追琢豁落峯岠振古尚友鄙齷齪有不當意拂衣振手□一握壯遊足跡秦晉齊魯凌嶮确悲歌激烈吊古戰塲窮鸞朔酒酣耳熱高談霏雪驚貫雹朅來維桑懸鶉乾螢厭朴學寧能雌伏秤薪數炊刈藜穱張圖開局南津之涯玩瀺灂壯心未耗歌咢調□略細愨昃離頹景皷缶絃丝混商龣希往達人遙興輕舉道有倬叚業夷澹沆瀣夕飡正陽欶朝露溘及忽乎何適夢岱嶽影徂物化泡影流電奔星約今古一貉脩叕得失奚足較蕨山世仟峯環巒障抱鷟鸑桓楹豐碑封塋松栢蔚如削以為君宮壙睪填鬲固且確魂乎歸徠忽南忽北返堂幄辭以誄君刻之剞劂石以樂後百千齡烈風滛雨毋摧剝
黃母聶太夫人墓誌銘
太夫人氏曰聶系出楚麻城移居蜀樂至父新以明經授黃梅尉調定海咸著仁惠母陳孺人有賢行定海公為國子生時孺人夢鸞鳥入室遂育太夫人性仁慈明淑儉勤敬慎弗好侈靡少日儀範莊重儼具閫則定海公孺人異之比黃簡肅公初登進士尹龍陽張太夫人卒太夫人來嬪焉恭順宜家規度倫肅制費不蓄贏餘以恩御下張夫人遺女及子山&#63139;喬方襁褓夫人煦濡手撫憫然常恐傷病滯下瀕危納懷中經月鼻創痛楚吻為口&#63140;雋之嘗舟次俄傳刼寇至家眾驚逸獨夫人保負山&#63139;喬以無恐事舅姑誠孝篤至如劉夫人卒致情喪葬其相公事封君尚書南庒公禮盡敬順属舅氏已大耄病倚牀席湯藥膳羞慰安省定務先意導適舅氏常曰新婦孝他日耀吾宗矣簡肅公弟珮早卒婦馮寡居夫人禮之事從柔巽意常弗欲先繼而馮卒幼子巖與女偕稚愛同巳出翊以成立巖就學成名女歸左參議射洪楊儀幼弟瑊常訓撫至長授室為邑庠學員正德中逆閹瑾矯詔厲法以箝戕士類簡肅公&#62759;&#63140;回翔藩臬遇代輒去夫人徐戒行省徒簡乘宿具芻糧旅出入罔識見偵事者問有達官家來竟莫識也在榆林因簡肅公封上寘璠偽檄中多發瑾惡迹激瑾怒誣邏者已載道公日待命于庭太夫人聞之申戒密令治裝徐不為動幸屢脫駭機危阱亦天也在官廨謙損敦約常取粞雜藿為食紉緝敝裳躳織擘蚤暮辛劬至榮封夫人老弗易故自牽丝至槐袞四十載得夙夜在公終身無內慮至祭祀賓客物備豐腆粢盛器冊非經展視不以獻宴享亦然歲時君外亦躳贊禴祀又樂施周急南都有鄉人隕于旅資其孥使還食饑衣寒而助瘞內外遠邇待夫人而濟者若柯人貧女子多取育擇善配歸之曾見窶人於戶外掠資物去太夫人憐之不言且禁人無問其仁厚之德類如此壬午公逝後命諸子耕學文業以紹先志恒鈝先世忠厚積德為訓最惡輕囂之習曰吾欲汝曹如萬石君家不願如王謝也以家政付山&#63139;喬諭崋峯行必敬兄弗爾雖孝於我我不悅也崋既學教之加嚴日視行為夜考習業崋舉壬辰進士歲庚子將之任守松江拜堂下命之曰兒好居官勿吾慮然容聲戚崋視太夫人之戚也伏泣不能去太夫人力勉之至松乃遂嬰疾五月解官歸復拜堂下太夫人曰兒松劇郡難綰兒歸甚喜然吾亦欲汝歸甚樂則又謂崋曰去茲夏吾狀元壻偕汝姊來壽我今茲辰也喜汝歸寧得峯兒亦歸邪時峯方待選銓部及峯歸太夫人又甚樂居無幾感疾則又謂崋曰汝可迎汝二姊來崋又迎姊于射洪于新都二女咸來寧太夫人疾頓瘳又甚樂居無何疾又作於五月六日為太夫人生辰呼崋兄弟與諸孫至几下曰吾老汝輩皆在吾無遺恨然吾見飲酒多過驕傲敗德汝戒之戒之惟先德之思自是不復言矣癸卯五月七日申刻卒于內寢庠士周槩稽何眾論述太夫人行為狀請于當道於是御史大夫巡撫東阜劉公侍御巡按靜齋石公疏畧曰故尚書黃某遺妻某封某者蚤閑婦道晚樹母儀敦儉朴以化鄉閭恤孤寒而濟婣黨茲焉考終宜加祭葬之典上命禮部諭祭工部開壙仍給喪禮異數也一時中外咸謂太夫人荷承 天眷典禮備隆足徵德報云太夫人生于成化壬辰享年七十二初封孺人加恭人今封夫人子三長山&#63139;喬選貢國子生次崋知府致仕次峯廕補國子生女二長適國子生同邑王錦次適慎孫男若槐官生若桂若松若楫若梅俱庠生若祀若榛孫女一曾孫男遺澤遺愛遺安曾孫女五尚幼卜以嘉靖甲辰九月十六日合葬于簡肅公舊阡去橋山之陽慎先君與簡肅公少為道義交慎早忝通家之子中年辱授室焉知家乘世德及太夫人之懿範為詳乃按狀而敘之系以銘曰柔明婉敕閍範早飭女德之特兮祭養交力宗祊是職婦道之則兮孫子燕翼家聲四國母儀之式兮七袠壽陟福履既億三報之食兮封塋植植榮庇窀堲千齡之極兮宮保橋稷過軨咸軾視此貞刻兮
贈御史中和處士陳君配孺人謝氏合葬碑銘
陳氏之先目楚而滇儒行醫名光遠以延五葉蟬聯百五十年繁祉老壽壽獨也天中和處士棋野逸賢非此其身耀在嗣傳生膺綸綍沒歸茂阡百歲同穴恩庇壤泉臥牛之岡西山之顛有涓瀺灂有峯谸眠勒辭樂石過者式輇
明故文林郎樂齋譙公太孺人楊氏合葬銘
粵稽內譜華膄甲族紛以眾兮田&#63140;爰畺易場訛譜贗諜亦已閧兮克國之譙千禩族居吾蜀鳳兮樂菴隱君鋤色銷聲玄理洞兮非此其身在其子孫榮亦重兮龍門精廬鸞綍貤恩服則衷兮齊壽合德百歲歸居耀塴賵兮靈陶鍥銘封阡贈埏佇贔虹兮
姨母黃淑人墓誌銘
吾姨母瀘州衞昭勇將軍松潘右參將蒼雪韓公恩配淑人黃氏臨終顧命二子曰得吾三姊子狀元楊慎銘吾墓吾則心死矣是時慎以罪戍越在滇陰音驛不達葬後十年乃以戎役過瀘始拜吊于家表弟指揮使適甫州學生述甫以遺言告慎出貞隱飛霞君所制狀属慎銘乃據狀述其大者淑人為雲貴提學副使眉山黃公明善之女姊妹五人長適眉州引禮熊瑋次適長壽御史周蕃次為吾母次為淑人次適香河丞崇慶萬衡淑人諱惠端字莊閨以成化辛卯三月五日生于京師之太學歸嬪于韓實乙巳歲既歸無幾時即主家政於時囊裝奩且甚羙內宗咸羡其無驕蒼雪乃翁君穩公時在下僚有羅織索賍者倉卒不能應淑人即傾笥&#60960;之內宗咸難之石穩解權家居事舅姑滫糒極豐偵知其脫簪珥服飾舅姑亦難之矣蓋淑人之懿行立德自于歸時已然四十餘年上事尊嫜及叔姑妯娌以逮從子男女宗族尊卑內外黨戚凡婚媾變故寒暄朝夕種種事綜理斬斬若有司郡朝然以相宗子之責為賢宗婦最蒼雪公立家綱整肅每戒嗃嘻之吝耆僕不容綌絺以見嘗以嗣艱淑人為置一妾御見之夕蒼雪以其更衣之駛遂還之故家法為蜀中所稱實淑人相助之力也家廟時祀尤敬且如禮至晚年衰眊猶不廢焉推原其自外祖黃公夫人徐氏姆教深矣姨母嗣育孔艱幾支&#63140;夭幾支&#63140;賣僅存一女桂卿儲姪子恒甫為嗣忽得異夢神告以陰德當有後庚午之歲年已不惑是歲膺 誥封而二子適生即適甫述甫也咸以為積善之證云桂卿嫁為指揮僉事王承康妻孫允濟允灝大皋大阜女孫大縏卒以嘉靖乙酉十二月二十日葬以丙戌十二月十二日墓在方山回峯之戊辰岡去祖及緫兵塋皆咫尺合竁于蒼雪公禮也銘曰維列祖黃宿儒之英太有時名而家範夙成姻連之賢聞于列城豈獨簪礻&#63140;居為榮且盈淑人之懿女士之行無忝所生既壽而康全歸九京內宗遺範視比桓楹誰其銘之慎也彌甥
亡妻王安人墓誌銘
安人姓王氏父禮部主事諱溥母朱氏王世為龍州宣撫司人禮部公早年能以才名起其地繼以科第望其族令完縣有治行在儀曹多文藻大獲鑒譽於丘文莊公一時名輩咸願交之家君尤與為莫逆遂結婚姻之好安人許聘予實在兒齒未幾何喪其父憑棺號踊絕者數吊者哀哽贊其至性時五歲也年二十一來山&#63140;帚予于新都每嘆不逮事先太夫人黃對予常嗚咽流涕既至京拜尊章後克脩婦職繼太夫人喻曰是善事我順於娣姒情如同產惎予女弟二人紉績組紃如未字日癸酉太夫人喪從予還家途行凡四月郵寓無障弗得躬奠朝夕每正几正室拜餕其旁如生禮至家三年哀哭如一日服除北上因子耕耕殤哀傷成疾無月離床閾丁丑予滿初命□恩綸受安人封以疾滯踰年未得冠帔見廟是冬予在告歸安人自幸得見其母心切喜至家疾少愈然未去藥餌也忽晨興告予曰妾夢不羙恐不得久侍君子也又曰聞長者言女病忌生後妾生辰在五月二十七日今越矣予怪其言曲為寬譬然自此日沉滯以及危殆呼予與訣時適報客至安人猶曰遠親在門不可以慢君必出應之言已不復出聲少姑太孺人蔣問所欲言張頤揚指而已至夕乃絕七月七日也享年僅三十二悲乎悼矣安人生為孤女終鮮兄弟而孝敬出于天性為婦十二年勤生儉用以佐理有家待下有恩予或時督過侍媵亟為觧釋之令節家宴未嘗著重綵內親或謂曰家世祿身命婦何苦自約對曰數衣則敝敝必製新恐其殄靡非所以稱君子之清範也聞者三嘆其言安人數孕不育恩恩者副室之子也彌月母亡安人以為已子鞠而翼之過於所生人以為難嗚呼天胡為殲我良配乎生相憐死相捐予情曷為其有已邪於其葬也誌以告哀是歲為有明工德戊寅十月一日銘曰龍門之阡恩波之淵中有封塋蔚何芊芊婦其從姑既安且堅妥如千年予銘可傳予悲不可鐫
孝友後華李子玊讄
前渠藩伯謂慎曰嵩亡兄崑字子玊者實嵩受學師也根道核秇鉤河擿洛崇古刋今謝華啔秀雖綴時義力去陳言多祖止齋之鴻裁効龍川之駿發守恒者縱脰而詫知音者擊節而賞謂拾一第如摘髭矣文增命違竟以齎志天性孝友痛母氏早世每春雨覆壤霜辰掃松拍張擗踊如袒括日見者為雪涕事嚴君色難之餘早李新氷首醑甘胏千里必致親未嘗不入口也後應貢有勸令就選學官又謂且留止試京闈子玉曰吾非薄冷官不為亦非舍畿觧不取垂白在堂一弟繫官于遠誰與就無方之養昔人不以三公慱一日吾寧捐百年以冀一日乎竟從依親之例歸與弟同試于汴弟升而已沉欣然曰弟得之即吾得之也同留汴久之先歸為拜慶酬賓具弟赴禮部又侚北上弟官京師十餘年時單騎省之雖竺寒酷暑不避也其孝且友如此年五十六不祿自述一篇滔滔千百言與弟永訣窀穸之日送者無不讚其生而哀其死門生議曰靖節貞曜有初請私謚曰孝友前渠公篤倫尤也手述其行略属走紀之以附于樂隱公之岡側追為之讄曰天之生材實艱而成之又艱文運之關而時命亦關也往古中寰才富命慳如後華者亦多其班高車一雋而九頑良馬半豆而十藖載在簡冊丹青罔刪徵友弟之高義衋肉好之觖環爰徵讄於逸史吊谸青於空山將鐉鎪於楹石招毅魄兮庶還
貞靖李君阡讚
乾行有終曰貞正直共好曰靖爰私謚之顯揚寔公是之默定誨人遺矩蔡蓍長民流藇衡鏡徵官師之尸祝著秦蜀之謠詠早醳紱以辭榮載褰裳而頤性紹兩馮之清聲戞二陶之玄韻樂石泉兮幽冷隱蒼碧兮峭倩歌嗟來兮返真誦歸去兮委命悵生芻兮空谷悲漬絮兮遙迥揭豐碑兮鍥辭昭桑梓兮景行
宋宜人銘詩
懿惟宜人宋姓名家父友母王設帨辰嘉中秋前夕生稟婺華端慧靜莊閨範自遐歸逢其良樂隱君伉輔翊夫子孝敬姑嫜躬操爨餁丙夜不遑二親大悅怡怡相將與更三十毀瘠終喪周恤姻黨何有何亡不以富窶而判炎凉澟秋寒朔手自澼絖以先姘媵劬勞悉亡嘉靖乙酉寢疾終堂得年五袠葬之連岡既有賢嗣英蜚名揚恩贈有奭幽穸寵光孝哉賢嗣寒泉思長爰鍥翠珉用昭便房

【九卷】＋祭文
【祭文】＋祭劉文簡公文【春】 ＋祭黃簡肅公文【珂】 ＋祭黔國恭熙公文＋祭參戎石岡沐公文 ＋祭毛以正文【亨】 ＋祭洪易之文＋祭彭子冲文【汝寔】 ＋祭波石徐公文【越】 ＋祭在軒胡公文【廷祿】 ＋祭玊壘王舜卿文【元正】 ＋祭沐九華文＋祭用貞弟文【恒】 ＋祭敘菴弟文【惇】 ＋祭岳母黃太夫人文

太史升菴文集九卷 成都楊慎著　從子有仁編輯 後學趙開羙校
祭劉文簡公文【春】
岷山之精井絡通津焜曜峻極實生偉人天生我公匪邦伊世在邦為珍在世為瑞三禮首選鼎魁及第摛藻天庭敷言近陛有頍文苑蔚為儒宗講金華而議白虎記東觀而考南宮瑰辭直筆大雅古風隨仕階而譽命思職居以效忠乃陟宗伯乃掌邦禮公德寅清公衷簡易是禮是儀爰契爰似酌言可施違覆堪紀宅憂詔還總已留鑰報政來朝帝念舊學視草西垣演綸東閣維新天子更化立年饑渴宅俊寢寐英賢公才公望孰與公先天不愸遺公不少延哀哉賀門鞠為吊閭嗟兮梁木霜稼已俱區中之緣永絕蒼生之望遂虛鳴呼仕至八座壽登六袠雖尊榮之已膺恨效用之未極在公者則立德立言足以不朽而無憾在議者則為世為民重以不滿而興噫也杳杳靈駕載返東川敬薄奠以告祖筵
祭黃簡肅公文【珂】
國有老成鄉有耆英生有全節歿有令名揚休垂烈公則允備視履考祥誰能可儷觧褐筮仕出宰龍陽拯荒活殍惠流江鄉中臺明揚憲綱始服用師夷落遂紀戎錄剪其鯨鯢不擾旄倪脅從嫗煦徽纆觧携剽掠克級斬狥行列威惠交暢人和師捷提旅朔漠開府河湟禍起藩屏公不劻勷赤羽四馳皂囊八事威聲先揚大師克濟偽檄數罪公為上通姦豎側目幾觸患鋒幸逭阽危實有神贊跼蹐虺蜴大雅所歎兵起潢池近在伊瀍 天子命公饟道攸專取餔豊廚旋師祍席飲至論功蔭子增秩公在本兵逆藩方熾焰爍縉紳賂滿閽寺王衛請增公曰不可匡持違覆是固在我主者力敓封章潛成吏持牘上公不署行確乎山立不可鼎移丹青煥節天日昭知留臺掌憲司空晉位公不可八&#63139;由屢章祈退返我初服樂被南津親戚情話歌咢閒身我田我里有孫有子日昃大耋不戚以喜齲然笑逝是曰考終有司訃奏震悼 宸衷贈秩垂恩加祭賜澤乃命司空載營玄宅禮有一惠大節孔昭簡肅易名恊于中朝墓有豊禆銘功篆德後千百年永播無極蕨山東麓欝何嵬嵬公不可作公名不頹慎早忝通家復室公子黃楊之穆有自來矣始也迎媾拜公於阼支筇命筵嶞釠酳爵繼以使歸再拜公家留館移旬遠送江涯曾幾何時忽巳隔世哭不憑棺澘焉揮涕虞殯萬里不聞其音寄辭告哀冀公耒歆
祭黔國恭熙公文
於貴維公元勳隆只重牙襲纛弈世庸只開府征南銘勒阝&#63140;虫只三孤簡在宮保崇只於富維公蚉&#63140;叟千鍾只大賚鼎來珍賜充只三錫自天叶師中只咄往魯侯頌駉駥只於才維公黑&#63140;南黑&#63140;主工只巨榜綽楔徧筙&#63141;留踪只揮毫刻燭綺思叢只壁陰對賢昕夕窮只於德維公謙以&#63150;身&#62715;吕&#63151;只雅歌投壼屏丝桐只室靡姬姜澹以冲只柰何乎天命不融只奄逝于忽環滇恫只靼宅聆赴遽歹&#63140;民凶只棟折柱傾維悼公只憶曩追昔殊遇蒙只折簡問奇餼賂豐只招提曲宴情丰茸只涕豈無從維懷公只脩叕有定數其逢只彭殤椿菌均一終只生榮死哀孰齊同只丹旐翩飜輀輪東只卹典遙臨返葬鄷只肖貌巍廟名輝彤只絮酒菽薦辭寫衷只公靈孔熒庶鑒共只
祭參戎石岡沐公文
我識公面自於徂滇觧龜卸鵲狎鷗戾鳶欣然交臂夙契若先班荊華屋傾盖榮椽一水詎隔六郵奚延不鄙謂我同聲相宣清風朗月寒旭凉烟興言命駕嗒爾遺筌形既蕭放心罔懸愆頹山酌羽流水鳴絃非梗胡泛無膏曷煎有懷者音輒走中涓有間者濶遙騰鷁牋公嗜吟詠選頃成篇露花濯錦壁月涵淵公閑翰札摹素臨顛金生玊潤芝茁蘭鮮公珍繪事充棟盈枅購求罔恡賞鑒無前公躭典籍業若門專當劇假逸在痾忘&#62788;&#63141;肙公有柒臺山椒峯巔謝舟阮屐松席蘿筵公有子姓瓜瓞嬋嫣九荀爽競八士名駢可以忘老可以長年邁齡五龍弄丸雙玄坐致蓬丈相期偓佺天胡弗吊承凶忽焉我公是依公忍我捐川有逝水壑無藏船昔來謁公鼓音闐闐今來訊公銘旌翩翩英魂莫招哀淚徒泫矢辭一誄冀公享旃
祭毛以正文【亨】
維正德十年正月日同鄉友生楊慎謹以薄陋魚菽元奠致祭于亡友鄉進士毛君以正之靈曰嗚呼以正命止斯邪丙寅之歲如盍朋簪君勝已者先鳴蓻林私試夜稿劇語秋衾相與忘年交契以心從君既允知君益深君之力學眾所難任朝虀暮鹽商古磪今昏眵倦吻傳癖書滛有疑相叩如鍾起音有辯相難如琅應琳豈曰阿私流輩所欽五上不第文工命戾十年旅人中途長逝囊無餘資以充楔禭家無薄田以供時祭妻寡疇依子女幼歲人世之苦于君亦備如何不淑欲問先喟福善壽仁此語何昧予昔南還在疚煢煢君襄送我西出都城別幾何時寒燠兩更數數來書時時寄聲相勸相勉令德令名言猶在耳遂隔死生寧不悲慟有淚填膺君昔與我著述是期綺言蒙訶語病必毉君今巳矣誰正予辭君昔與我道義相佐投以盡言不隨眾和君今已矣誰箴予過漹江之原埋玊翳蓀誰最潛德以賁重坤分雖麗澤情猶虒塤平生交誼惟君也敦悲君雅志念君微言奠君以文庶慰君魂君如有知來享此樽
祭洪易之文
我行其滇吊影瘴烟式賴斯文以慰徂遷之子之來多士寔先屈指于今十有四年子在家庭人稱孝子橫經紛綸又何隹士不沾一命溘焉以死天豈有知兼閼其嗣坎也士封蕭條畝宮喟然傷賢涕豈無從壤樹矗矗崖石崇崇寄我誄辭酧子幽宮
祭彭子冲文【汝寔】
嗚呼子冲江漢炳靈岷峨挺生古則淵雲儷跡今則安徐齊名氷姿玊立命世之英龍文豹變驚人之鳴蜚聲里選標錦禮魁仲舒裒首賈誼秀才筮仕聿始式登諫臺出納惟允敷奏詳該惡惡之甚埋井埋輪善善之周卯鳳胎麟朝穪端士世謂淳人康陵末造禮云紛起危言屬目異論盈耳君矢靡他中立不倚徵典抗章通郵書史匪叶于今乃稽于古考衷自信見怨于下旁午紏棼會逢其怒鴟鴸爭鳴鰍鱔翔舞羣飛剌天積毀銷骨我轅既摧我馬亦&#62725;&#63140;戚楊子岐悲阮生途哭栖丘飲谷退脩初服犧牛綺錦若罔睹然含沙射影將焉及焉文鸞墮羽神龍潛淵坎窞委運徜徉永年圖史簡策自樂其真忠信篤敬允書諸紳兌山之陽三峨之濱願言卒歲行歌及春日奪英嗣天耶人乎君弗過戚猶東門吳謂天無知作德不孤謂天有知乃如是夫昔予遐謪遭君南國言感北風相顧動色執手河梁慰予努力驅馬脩門索居絕域念自分携每勤問訊結夢函情鱗書翼信君身沉冥君行極峻觀逆以順視退為進于役有期過嘉忽忽擊汰凌雲舉杯邀月斗酒夕懽百篇朝發相會慘顏相思皤髮別君未久訃音忽傳乘鶴化去騎箕上天既扃夜臺永隔玄泉臨風把劍傷心絕絃嗚呼夫子自免歸居華問竺行亟騰薦書賀者在路吊者在閭君則已矣蒼生望虛三英賚志欵安歆徐天則不慗人其奚吁名垂身逝耿光不磨較若罔生所得孰多峩峩山色湛湛江波視君豐碑千古斯那
祭波石徐公文【越】
賊酋跳梁句町東犬狺鴟張羣嘯凶據印產城恃谾豅當宁赫怒命即戎積有歲年罔敉功東郊不開南路壅誰其當之波石公炎暑毒草瘴厲樷颷回霧塞天夢夢吳戈犀甲罹麋罞劍缺罈兮馬亡鍐槊血滿袖礻&#63140;勻服紅先軫狼耳&#63140;覃古烈從嗚呼男兒可怜蟲魂魄毅兮為鬼雄忠靈上訴天诙沖小醜殄滅獸之窮凱捷不日奏法宮楚聲此&#63139;夕公大招同永歎出涕傷予衷公乎歸來帝褒崇國殤尸祝留南中嗚呼哀哉饗此鍾
祭在軒胡公文【廷祿】
嗚呼己酉之春余謪滇雲君來溫泉實始識君清標玊立雅韵蘭芬契以莫逆交以論文君出宦遊未幾解組膴仕不躋直道多忤卞壁自珍昭琴不鼓庚桑深居泄柳閉戶城闉如林松竹為伍謁謝連墻步絕公府於我獨親蓻圃德鄰昆明池上高嶢水濱或來或往匪日匪旬我倡君和東主西賓雪飛瓊樹風起青蘋篇裁綺緻思入清新余奉戎檄暫歸江岷承君凶問迸淚傷神白馬故人青烏阻送宰木成陰宿草以葑維甲之寅在冬之孟忽感熒魂來入余夢哀鳴酸嘶寄托鄭重覺寤在床落月滿棟精駐爽存箕騎颷鞚塞黑楓青江空水凍帝宸高迥鬼伯啄弄驚鶴怨猿吪鸞靡鳳情切范張盟寒沈宋君詩可傳君詞堪諷藏諸名山副在洛誦誄云辭云聊以代賵
祭玊壘王舜卿文【元正】
古語有之同病相憐同憂相救嗟君我之形蹤何斯言之相副憶嘉靖之甲申當金啇之辛候昧一鳴以斥仗同三進而及霤嗤蒙梏之未脫冒瞽言之難奏紛巧簧之易如慙面甲之益厚違天顏於咫尺禠龍章於闕右落孤影於清潯下承明於紫宙予孑孑以無依子煢煢而在疚聯舟&#63140;冓艛於潞水朅啽囈而相叩赴嚴督以南征悵非狂而東走交呻吟於蓬席忘饘粥於昏晝苦吊影於罔兩甘生涯於鼪鼬君違秦而巴僝我去蜀而滇僽哽題紳以分袂各扶傷而携幼限天隅之一柱望月弦之幾彀捧戎檄以予歸喜少城之君逅訝垂白之如新命重碧以話舊歌嗙喻以無解語聊浪而失讀聽南音於西林主北道於東阜發孤笑於羣憂伸眉顰於面皺吟江鴻之夜度賦鬼車之晨雛雜懽悲於須臾類栩夢之一宿汨甲鼂以吾行牉茲會之難又望北風而開襟怪嗣音之不復竟庚子之日斜忽巳辰之相湊喪資斧於旅巢嘅河清於人壽感徒繫於匏瓜惻不食於井甃涕卻留而已零杯欲奠而先覆嗚呼盈萬物於兩間恒接構而心鬪何淑貺之罕臨而良辰之希遘巾迆車以碧紛幪駑駘以朱就既貧尼而富虎且芝焚而&#62681;&#63139;琰茂豈黔嬴之混施兼造物之垢瞀屈天問其焉陳柳天對兮馬咎惟珵羙之莫藏樹令名其不仆匊芳馨於皎日等塵刼於刻漏慰夫君兮九原庶斯語之不謬聲巳吞兮何言魂歸來兮茲侑
祭沐九華文
我之與君兩世通家君家先人昭勛建牙君家兄弟奮藻聯葩顧我於逆旅慰我於天涯步王孫之綠草折放臣之疏麻命駕於滇社之館載酒於昆池之槎或會宿於仙村或倡和於太華投分綢繆情文交加三紀于茲百齡期賒何露薤霜蒿之土&#63140;臿土&#63140;&#62968;逝水舟壑之谽谺悵宿離之不貸悼單閼之日斜玊樹棣華之屢喪愍凶遘厲之紛挐死生葜濶九原之遐阻于城府莫紼輀車陌楮飜雪蓮酒流霞灑淚遙奠靈其歆邪
祭用貞弟文【恒】
嘉靖年月日大理寺寺副用貞四哥卒于家兄 慎有罪戍在滇是歲八月二十三日憲長高太和來始聞訃音山川萬里又屬禁嚴不得奔赴歸哭為文以寄奠嗚呼哀哉其辭曰維弟之生後余六齡內昭爾質外篤爾形孝自性成友亦天&#60960;愉愉爾容怡怡爾愛先妣見昔實巳未春嗟爾孺慕如老成人觀者嘅嘆占其非常弱冠登巿近侍班行親切龍光進止魚雅鳳毛翕譽人無間者仕優而學退食自公洽聞強記貴異賤同爾職既清我官亦睱晤言從晨散帙彌夜學厭俗近志追古初秦漢前陳末代屏除楷札師顏緣情效杜有弗肖似匿不流布清言河漢時出驚羣玄著亹亹孔昭于聞嗟余契合匪懿親厚視余猶師視爾如友蓺指吾瑕道弼余違在戴比德于謝方微大人明農復我邦族爾亦引痾侍飬在告胡天小淑溘露先盡未徂黃落甘此蒼隕嗟嗟骨肉遂成古今奔阻于遠曷置余心念昔在京逢天之怒我處幽圄爾泣窮路兄弟索居乖絕岷滇五年于茲百憂交纏留我手足止承杖屨爾今逝矣余將安處呱呱遺稚始勝童衣念焉及茲營魂馳飛日徂月流將歸原穸寄言哭奠死生異域
祭敘菴弟文【惇】
我生與弟先後之年呱呱而泣形分氣連夏炎合簟冬寒並氊母携父抱隈濕就乾八歲就傅雙茟一研嬉戲偕止出入隨肩飲啖讓果跬步共磚羲經魁選桂籍登仙彤墀策對粉署絲牽家承盛事世稱象賢聲華籍籍文彩翩翩中遭厄會墜身九淵歸兮屏處幸矣天全約耕別墅郪原陌阡圖玩太極琴悅無絃飬吾性道耘已心田交絕郡縣力娛簡編象外冥理區中謝緣有子承家業繼門專復育襁負瓜瓞其綿七袠將隮我歸自滇兄酬弟勸翕樂罔愆掀髯北寺握手東田觴我於庭群從孚攣軾轍閥閱王謝嬋嫣劇談飛屑倡和珠蠙俄而瞪目忽爾垂涎笑語亟斷頃刻弗延豈意宴席化為几筵逝水如斯朝露溘然具爾凋喪門祚中顛又弱一亇何忍余捐嗚呼余生則先弟亡則前前後存亡誰質諸天而今而後遂隔壤泉余辭有盡余悲曷鐫
祭岳母黃太夫人文
維楚有黃麟經載光自楚徂蜀奕葉愈芳亢姓起宗自簡肅公實有內助婉娧溫恭籩豆敬齊之禮琴瑟靜好之風繄太夫人之德之從訓昭女史教叶公宮鸞礻&#63140;俞象服鳳誥膺封椒禁屢朝于贄栗蔗境齊壽乎喬松惟太夫人之福之隆晨庭趨鯉夜藥和熊竇桂葳蕤乎蘂榜謝蘭棻蒕乎英樷申國閬中之嚴訓漁陽上谷之雝容家聲為環海之星鳳物望世中朝之人龍寔太夫人之教之功宜太夫人之壽之祉之享之崈也慎對日之年早忝通家之子泮氷之歲遂辱授室之禮朅來罪謪於戎荒一紀未登乎仙里前茲于役稱觴壽筵今茲赴假執紼墓前想懿範之日遠泗悲淚於寒泉拜祖奠之躑躅望封塋之欝芊儵光靈之易逝傷辭誄之莫宣

【十卷】＋跋類
【跋類】＋跋越絕＋越絕當作越紐跋＋跋趙文敏公書巫山詞＋跋新刻水經＋跋李陽氷篆書謙卦爻辭 ＋跋韓石溪所藏九都圖＋跋吳中新刻世說＋跋趙東山春王正月辨【三條】 ＋跋劉南坦峴山圖【元瑞】 ＋跋張愈光結交行＋跋七姬帖 ＋跋自書小楷春興詩 ＋樊敏碑跋 ＋異魚圖贊跋

太史升菴文集十卷 成都楊慎著　從子有仁編輯 後學趙開羙校
跋越絕
或問越絕不著作者姓名何也予曰姓名具在書中覽者第不深考耳子不觀其絕篇之言乎曰以去為姓得衣乃成厥名有米覆之以庚禹來東征死葬其鄉不直自斥託類自明文属辭定自于邦賢以口為姓承之以天楚相屈原與之同名此以隱語見其姓名也去其衣乃袁字也米覆以庚乃康字也禹葬之鄉則會稽也是乃會稽人袁康也其曰不直自斥託類自明厥旨昭然欲後人知也文属辭定自於邦賢盖所共著非康一人也以口承天吳字也屈原同名平字也與康共著此書者乃吳平也不然此言何為而設乎或曰二人何時人也予曰東漢也何以知之曰東漢之末文人好作隱語黃絹碑其著者也又孔融以漁父屈節水潛匿方云云隱其姓名於離合詩魏伯陽以委時去害與鬼為隣云云隱其姓名於參同契融與伯陽俱漢末人故文字稍同則茲書之著為同时何疑焉問者喜曰二子名微矣得子言乃今顯之誰謂後世無子雲乎
越絕當作越紐跋
越絕一書或以為子貢作又云子胥皆妄說也而越絕二字尤非解者曰絕者絕也謂句踐時也內能約已外能絕人故曰越絕又曰聖文絕於此辯士絕於彼故曰越絕二說似夢魘譫語不止齊東野人之類而已王充論衡按書篇云臨淮袁太伯袁文術會稽吳君高豈即其人乎又曰吳君高作越紐錄紐即絕字之誤書以紐名猶漢雋之例也絕字曲迂不通而千年之誤無人證之袁康吳平之姓名著在卷末無人知之盖觀書者鹵莽閱未數簡已欠伸思睡而束之高閣矣余始發其隱然即其書以證其人以訂其名非臆說也慱古君子必印可而樂聞之乎
跋趙文敏公書巫山詞
巫山十二峯在楚蜀之交余嘗過之行舟迅疾不及登覽近巫山王尹於峯端摹得趙松雪石刻小詞十二首以樂府巫山一段雲按之可歌古傳記稱帝之季女曰瑤姬精魂化草實為靈芝宋玊本此以托諷後世詞人轉加緣飾重葩累藻不越此意余獨愛袁崧之語謂秀峯疊崿奇構異形林木蕭森離離蔚蔚乃在霞氣之表仰瞩俯睇不覺忘返自所履歷未始有也山水有靈亦當警知巳於古矣尋此語意使人神遊八極而爽然自失於瞱花溫瑩之外欲以袁意和趙詞以洗茲丘之黷未睱也乃臨松雪墨妙一纸邀曹太狂作圖藏之行笥為他日遊仙興端云
跋新刻水經
吳中新刻酈道元水經矢&#63140;見制裝演甚精但誤字苦多耳誤而相似魯魚帝虎猶可改也所恨為淺陋妄庸者以意匠擅加筆削如立碑樹桓本桓楹之桓今乃妄改為松栢之栢枉人山本名枉人已見哀江南賦今乃改枉為柱弱年崽子崽子改切楚人謂子曰崽今不知崽字妄改為弱年女子熒山刋石妙在熒字今乃改熒诙焚何異小兒語耶
跋李陽氷篆書謙卦爻辭
陽氷唐人以小篆著者也其書謙卦爻辭謙字二十餘多構別體柔以言&#63140;冉代謙按說文言&#63140;冉多語也从言冉聲地名有言&#63140;冉邯縣汝閻切謙敬也苦兼切音義不同相去千里乃以充乏衒奇徒以此學人所罕習是以欺人如此豈知千載而下為識者所勘邪
跋韓石溪所藏九都圖
此圖為宋宣和院畫無疑卷首題云江山萬里圖縑尾題云米元暉筆皆眯目而道玄黃者也米氏父子同一筆法皆崇簡易殊乏精工此圖樓臺城郭浮圖水石綽有唐法恐非虎兒所能企也其云江山萬里亦非也濱江安得有九都乎此盖九都賦圖張平子之西都東都南都左太冲之蜀都吳都魏都及徐幹之齊都劉劭之趙都庾闡之揚都也唐人以九都賦為一卷意必有圖以配之此或其粉本之遺邪中丞南充韓公石溪藏此圖以示慎故輒述所見以印可於大方之家云
跋吳中新刻世說
古書轉刻轉謬良可惋也近吳中刻世說新語右軍清真妄改作清貴兼有諸人之差改作諸人之羙聲鳴轉急改作聲氣轉急少有義學改作少有學義皆失古人之意聊一道之盖不能盡
跋趙東山春王正月辨【三條】
昔趙汸左傳補注辨周正改月之證引據既慱分析又明可為不刋之論定千古不决之疑獨恨其書不傳故謹錄之然有一條未引今特著之按文選所收古詩十九首非一人一時之作也其曰玊衡指孟冬眾星何歷歷白露沾野草時節忽復易秋蟬鳴樹間玄鳥逝安適此詩文景之世所作也按漢書高祖以十月至灞上仍以十月為歲首則所謂孟冬乃建申之月也故有白露秋蟬之語盖秦不師古以建亥為歲首無謂之極漢制车氐襲秦故自十月非係十月至灞上也秦之繆妄不足言然因此可考周正改月之驗何也秦上承周秦以建亥為歲首而謂之春故漢代仍之建申之月謂之孟冬矣周人以子月為春從可知矣至漢武帝始用夏正以寅月為首故其詩云孟冬寒氣至朔風何慘慄此孟冬亥月也故有北風慘慄之語武帝以後之詩可知詩可以觀詎不信夫
又周人之改月無可疑者後世之疑者獨謂詩之豳風用夏正及四月維夏六月徂暑致疑爾趙東山謂詩乃歌謠又多言民事故或用夏正以便文通俗是也然未盡事情也如今之制官府文書官職稱當時之名而詩文中稱吏部為冡宰知府為太守又地理之名稱四川為蜀陝西為秦此最明證可知者故不厭慱引傍喻也
又唐儲光羲詩夏王紀冬令殷人乃正月此亦可證盖周人改月之說唐人不辨而自了然而或以為改或以為不改起于宋人紛紛多議論之口耳 按趙子常之說本于資中黃椘望而加明晰焉但其書今亦罕傳故具錄而跋識之非欲勦說襲蹈也
跋劉南坦峴山圖【元瑞】
蘭亭羣賢炸不咸集竹溪六逸賓旅無忘曷若香山詩壇月泉吟社釋九愁而遣五噫具四羙而并二難地則秔稻交疇里寔桑榆蔭道春遊秋豫潮往汐來山堂仍襲峴首叔子之名畫圖工摹天目王孫之舊緬懷古昔繼在今斯僕猿鳥為儔魑魅是禦臨文景仰問訊踟躕高步九州徒有子建凌雲之想神交千里慙無長房縮地之能狼跋其胡鶴鵛長引矣
跋張愈光結交行
禺山張子愈光髮益短才益長齒日衰詩日盛近作結交行凡七百八十八字紀海內交遊名士著升沉感今昔盖高久同徵杜子羙八哀之遺意也又作六言三十首七言律八首寄予小子則又元白蘇臺皮陸松陵之富有也而體裁高古則度越之矣其他觸興口占又不可以更僕終或有工於詆訶者曰是不亦多乎哉養生何以詩為也楊子解之曰飬生奚可廢詩也魏伯陽參同一編實建安之先鞭陰長生自敘三詠乃風雅之後乘不知昌虛中無論鍾離子飬生奚可廢詩也或又曰為政何以詩為楊子解之曰為政奚可廢詩也重華作歌皋陶載&#63150;&#62698;羽&#62711;貝&#63151;神禹有訓五子爰述為政奚可廢詩也或又曰聖學何以詩為楊子觧之曰學聖奚可廢詩也孔子刪國風雅頌之詩立溫柔敦厚之教楚狂接輿而歌則欲與之言鮑龍跪石而吟則亟為之下學聖奚可廢詩也子誠有喙三尺予亦試訊一言也豈有騃仙人瘖道學聞有青錢學士矣未見黃扁&#63140;瓜少師也使伏獵弄麞比翼於鸞鳳是屠羊牧豕皆可為夔龍矣或者之語乃塞禺山之疑乃醳遂銘其座右曰詩哉明哉詩哉明哉予以此忘情以此飬生以此為政奚其為為政以此學聖奚其學學聖
跋七姬帖
國朝真行書當以宋克為第一所書七姬帖文其冠絕也然其事則可疑七姬之死盖出于潘之逼之謂不幸則可非狥節也平居則獶雜子女而漁&#63150;耳彡衣&#63151;之一旦有變恐樂他人之少年而雉經之潘之惡甚矣宋之書人多珍之故其帖盛傳適以播潘惡耳元末士風類如此上下荒滛載胥及溺欲不亡得乎余舊料其情若此近觀高季迪吊七姬多麗詞云倩嫦娥呼天試問如何向人間生成尤物等閑又把消磨揉羣花亂飄塵土毀聯壁碎擲烟波漫說無雙傾城曾數八人少箇六人多一般樣細腰裊裊高髻峩峩奈干戈筵上豔曲翻做帳中歌忍教受項纏素帛渾忘記臂結紅羅翠被都閑玊鈿盡落魂遊應去馬嵬坡誰能發香囊解看怕肉尚溫和堪腸斷空樓月落廢院春過其事情信無疑矣吁可憐哉
跋自書小楷春興詩
目有玄花久不作小楷夏日寂居無事乃試一為之李重光云壯歲書亦壯如嫖姚十八從軍擁千騎凌沙漠目無全虜老來書亦老若孔明以白羽麾軍不見風骨而毫素相適筆無全鋒信斯言也若無白羽之能祗見皮裘入土空耳余此書將無同耶書成不覺自笑
樊敏碑跋
漢碑多不著作碑文人姓名而此碑之末續書建安十年三月上旬造石工劉武良鐫何也曰古人以鐫石為一難事故書之以傳魏受禪碑書鍾繇鐫以一代貴臣文宗而親雕鐫之役古人之重文藻而必欲永其傳如此顏魯公書桓令家僮鐫之李北海書碑多手自鐫其云元省已刻或云伏靈芝刻或云黃鶴仙刻皆北海自鐫也今之立碑草草而付之拙劣之書鐫者又非良工宜其貽庾子山驢鳴犬吠之誚矣
異魚圖贊跋
予作異魚圖贊間出以示好事者或獻疑曰爾雅注蟲魚定非磊落人子不見韓子之詩乎予曰韓子有為言之也跡其焚膏繼晷之際口吟手披之餘遇蟲名魚字將刪之乎老子云羙言不信而五千之言未嘗不羙莊子欲絕學而莊子何嘗不學蘇子謂人生識字憂患始豈欲人盡不識字乎如此之類古人善戲謔自掊擊之一機也雖然不可以訓若孔子則豈其然教小子以學詩終於多識則蟲魚固在其中矣孔子豈非磊落人哉近之不悅學者往往拾古人善謔之言以為不肖護躬之符可笑且悼充類其說則伏獵弄麞之侍郎長鎗大劍之將軍一一皆磊落人也夫

【十一卷】＋贊類 ＋詞類 ＋傳類
【贊類】＋青城五隱贊
【青城五隱贊】＋范長生＋譙定 ＋勾台符＋張俞妻蒲芝＋自贊

太史升菴文集十一卷成都楊慎著　從子有仁編輯 後學趙開羙校
青城五隱贊
范公英英炎漢挺生韜華金德潛光玊恒讓王媲羙洗耳偕清漸□鴻羽孚陰鶴鳴 右范長生
天受韜奇入林結茨鳳兮翽翽麟之儀儀年百廿歲有嬰孺姿山癯淵槁奚可同之 右譙定
岷山逸老藏用隱賢執范寂□拍薛昌有高吟弄月長嘯揭天遺蹤何在白沙瓊田 右勾台符
白雲先生六詔不起乃如蒲芝聯德敵體孟光同曜柳妻遺誄有婦人焉五人而已 右張俞妻曰蒲芝
自贊 臨利不敢先人見義不敢後身諒無補於事業要不負乎君親遭逢太平以處安邊歌詠擊壤以終餘年天之顧&#60960;厚矣篤矣吾之涯分止伏足矣困而亨冲而盈寵為辱平為福者邪

【詞類】＋昆明鄺尹陞萬州守歌障詞＋享衢陟明歌障詞＋賀薛曲泉撫臺旌獎帳詞 ＋送薛曲泉之鎮雄勘夷手卷詞
昆明鄺尹陞萬州守歌障詞
瓊琯南溟帝稱奇甸銅符左篆天假德星既妙簡於鴻恩宜特申於燕賀恭惟某官丹山瑞族赤水名駒南嶽岣嶁之奇英北斗尚書之家世箕裘軒冕合有聞人衣鉢文章克紹前烈難兄難弟麟儀儀而鳳師師大馮小馮印纍纍而綬若若緬茲昆明望邑寔惟滇雲具瞻牛鼎烹鷄置器固難於適用蟻封試馬未久已見於非常宰號神明政成卓異生明作肅百務不留治劇剸煩一訊如響扼武夫之吭而奪之氣懾豪右之膽而服其心眾謂空谷足音人擬中臺首召京洛雲山外方佇來儀乹坤日夜浮暫勞坐鎮摶風以上眷然瀟湘之故人遵海而南行矣澄清之岳牧 慎殊方倚玊逆旅斷金魯擊柝之聞邾幸邇仁里楚餘波之及晉久庇德隣琴羽未張轓騑已駕何以報之青玊案庸假填詞我姑酌彼黃金罍聊申雅餞昆明春水盈盈渡咫尺又銷魂路金馬碧鷄遺愛處臥轍攀轅留綦解珮望望仙塵去○鵬海鯨波天一柱紞紞皷聲催欲曙金紫重來還肯許帝加三錫民歌五袴早沛清時雨
享衢陟明歌障詞
巫岫鍾靈巴月遙輝蕖澤吳興媲媺滇雲迥化蘋洲岳牧詞人名流堪讚循良君子信史宜書恭惟雲南大邦伯鶴峯柳先生神峯瑤峻學海珠澄夙蜚瞱花溫瑩之聲早膺蘂榜蘭臺之選雲端首郡天徼名區襟帶禺同咽喉庸濮控南詔西垂之險先東洱北勝之雄 帝謂殊藩人推奧府官當方面任切股肱咻民于懷恊留老蔚宗之讔束吏若濕笑成瑨宗資之謠鹿逐熊以隨轓馬如羊而卻廄清崇蘖節威服卉裳鈴閣畫閑地有春臺之樂缿階星閴家無夜戶之虞匊茲雨塊風條兩岐興漁陽之詠豸&#63140;肖彼苗螟葉蟘三秀繼宣房之歌政成不待三年歸猶就水德流巳匪一日速比置郵亨衢屆期陟明行覿蝸髫鮐叟曷形容于舞之蹈之鳳驛蛟衢難挽留于攀者送者假麗藻以展采揚馨芳于聲詩調歸朝歡為祖道贈 秋盡汀洲蘋未歇掩映荻花相向折一枝好贈朝天人還如鳷鵲樓前雪瓊凹連玊凹五城邊銀為宮闕墀聲寒非烟叢裡卿藹瑞雲纈○五馬驕嘶虬漏徹鞘靜珮鳴鵷簉列朱衣引隊奏彤幃天言清問堯階切俞音傳袞鷩賜金增秩干旄孑把勳名昭回青簡身許稷和契
賀薛曲泉撫臺旌獎帳詞
寇恂再借敷青陽百舍之春黃霸重臨沾靈河九里之潤政首支郡績最中臺民瘴下蘇譽命上逮恭惟某官政賜也達守夷之清治所臨而有聲課每上而輒最處煩不擾在劇能剸勞以身先風行草偃雷在天上雲行雨施消周雅之蘊蟲斥岑瑜之泥鶴七戒三齋既禱千倉萬寶可期况才識疏通兼政事練達佐郡而譽望洽署瀘而廢墜興上上之考特旌元元之論允恊 慎也卜茲榆社實庇棠陰徐孺子下榻於陳蕃既輝蓬蓽陸敬輿傾盖於姜輔實仰帡幪居邦事大夫之賢猥從鳧趨之後原田聽輿人之頌敢為賀之先 青陽有腳喜五馬重臨江陽城郭南定雲開西岷波靜簾捲風清幕旱寇化為甘雨露禱不湏泥鶴兆萬寶詠千箱四野豐年如約○斟酌曾見說老手劇郡利器無盤錯犬吠花村魚遊春水桴鼓長閒卻佇聞考績薇垣復報薦名荷橐計晨夕鶯遷燕賀金明紫渥右調喜遷鶯
送薛曲泉之鎮雄勘夷手卷詞【名治】
澄清德水天開龍馬之湖洋溢恩波春滿魚鳧之國在民嵓而堪誦叶公論以無踰緬惟馬湖少邦伯曲泉薛公淛水奇才鄞城甲族鉤河擿洛擬竹箭之穎資騰茂蜚英呈天球之秘寶升從赤縣出守朱方西陵有召父杜母之謠南巴分九里八鴻之潤自公覆露蒞茲江陽在昔歌廉薄言觀朞月之仁政于今借寇奚必分刺史之真符北山賢勞欲息踊躍用兵之策東臺极命湏仗填寬迥駕之行昂昂千里駒笑鄙夫畏首畏尾蔚蔚九變豹俾小人革面革心惠我無私式遄其歸是祝贈公不拜未占有孚則然聊申蚓竅下里之歌用代驪駒在門之什借寇歌廉春有腳皂盖朱轓輝映江陽郭一喢清泉斟且酌候人無事閒鈴閣○瘴域嵐方勞鎖鑰靜柝沉鋒虎兕成鸞鶴風颭歸旌詩滿橐休遅竹馬&#60890;童約右調鳳棲梧

【傳類】＋孝烈婦唐貴梅傳＋倉庚傳＋樂湘辭＋無悶篇【有序】 ＋思羙人二章寄夏舜俞
孝烈婦唐貴梅傳
烈婦姓唐氏名貴梅池州貴池人也笄年適朱姓□貧且弱有老姑悍且滛少與徽州一富商有私弘治中富商復至池一見婦悅之自拊心曰吾無頭風何以老嫗虛拘哉乃密以金帛賂其姑姑利其有誨婦滛者以百端弗聽迫之弗聽加以箠楚弗聽繼以炮烙體無完膚終不聽乃以不孝訟于官通判慈谿毛玊亦受商之賂倍加官刑幾死者數商猶慕其色異其改節復令姑保出之親黨咸勸其吐實婦曰若然全吾名而汙吾姑非孝也乃夕易礻&#63140;圭礻&#63140;蜀雉經於後園古梅樹下及旦姑不知之也將入其室挺之手持桑杖且罵且行曰惡奴早從我言又得金帛且享懽樂今定何如而自苦乎入室無見尋之至樹下乃知其死姑大慟哭之親黨咻之曰生既以不孝訟之死乃稱嫗心何哭之慟姑曰婦在吾猶有望婦死商人必倒贓吾哭金帛不哭此惡奴也尸懸於樹三日顏如生樵夫牧兒咸為墮淚每歲梅月之下隱隱見其形冉冉而沒有司以礙于府官之故終不舉余舅氏喻士積薄遊至池州稔聞其事作詩吊之歸屬慎為傳其事嗚呼婦生不辰遭此悍姑生以梅為名死于梅之株氷操霜清梅乎何殊既孝且烈汗青宜書有司失職咄哉可吁乃诙作傳以附露筋碑之跗
倉庚傳
梁武帝代齊籙居齊宮後庭稚齒在潘余之亞者損之又損尚溢乎百數郄后心妎焉帝閒居一日覽大荒經云倉庚食之令人不妬遂下令虞人收捕此鳥絡野籠山佛首爭献者盈軒墀乃勑中庖以為宮膳旦旦不繼他肉后與帝食而甘之帝心冀其術之速驗試問后曰此餘甘可以分諸夫人乎后即輟箸不食帝曰荒經曷予欺乎其諸食力尚淺耶將盡脯其餘倉庚中有老而慧者鼓羽&#63140;氐作人語而稱曰余西裔之羽臣也余祖逮事庖羲氏庖羲氏之佐有鳥鳴者主建福是釐百羽命余祖曰而仁鳥也其司春候繇茲以還奕世載育及周文王邑於岐山西申有鳳鳥者覽其德而下之羣鳥皆往從之萃於岐下維時風翔者露翥者兩舞者霜嗥者朝嘲者夜口&#63140;夜者以萬計復有巴人之比翼蜀山之文翰方人之孔鳥善芳不日&#63140;朱翡翠華首咸集宮樹王及後宮不之奇也而余族獨著彤管焉其詩曰維葉萋萋黃鳥于飛為其有助於德象也二號髻戲引弓飛土而逐之后曰非所以養童心也戒勿彈周公白文王命羅氏境內特貰不捕焉今帝不欲為文王則巳欲為文王盍赦微軀帝曰尔曷知周文王試為我言文王后妃之德何如庚乃喜而躍曰鵹知之鵹知之匪后妃之德實文王之烈日者天之明月者地之紀夫為妻綱象日明使婦從夫放月紀日載魄於西由媵以升嫡月載魄於東由嫡以逮媵帝笑曰禮失乃求諸鳥乎為我說之庚引脰曰鵹何知鵹何知月之朝也君以視朔不近內焉后亦辟焉月始魄左媵六人迭御三夕象微陰也月成魄右媵六人迭御三夕象漸陰也月成弦三夕而世婦迭御焉月成采三夕而御妻迭御焉月之幾望后當一夕陰將盈也月之端望后當一夕陰極盈也月之后望后當一夕陰不終盈也自是三夕仍降而御妻三夕薦降而世婦三夕還降而左媵三夕復降而右媵及月之夕也君以掩身不近內焉后亦辟焉象月以進象月以退授銀環告進也正金環告退也施玄的告辟也鳴佩玊告節也由媵以升嫡本微而著盛由嫡以逮媵自盛以下微勿使陰厭陽勿使柔乘剛嗣續以昌壽命以長此陰禮教六宮而頌聲洋萬方也又公此制于天下諸侯有副宮大夫有側室士有妾當夕侍夜倣是為節當此時豈伊無險陂王制鰌之妬亦何能為周制之蕪久矣而欲委罪於微禽變性於纖羽不亦異乎且荒經之誕非神農之述也帝而信之是不知也沉昵之專非周文之制也帝而行之是不仁也負此二愆不可以君羽族而况君江東乎帝聞庚言愯然側席郄后聞之懨然無色乃命寫其言于斧扆行其制于永巷郄后幡然更為逮下之行庚之力也帝喜曰徒信古陳編不如倉庚言乃放之不殺封為金陵郡公唐世有號金衣公子者即其後也
樂湘辭
楚衡余氏尚賓給諫別號樂湘子通顯矣湘之樂弗忘也乃引痾寧歸其友人楊慎儗楚聲招之 楓林遙裔兮湘之流蒙籠欝葱兮靈源幽浦漵彳&#63140;召徭兮道逶迤清冷淥淨兮波淪漪文鰩起兮翔鵾浮盻睞楓林兮且遨遊羙人樂兮無期芳杜生兮猗猗遅莫兮不自獻甘淵灊兮浟浟蕩兮潏水環屈臨澒洞兮遌洄洑紆兮鬱思兮淑蛟螭窟皷枯查兮訥和曲西交夏浦兮東顧濡湏吞陽吐陰兮涵霄浴虛陽候是宅兮川后攸都飄風為信兮零雨為驅玄景霏霏兮翳翳冽冽兮凄凄依鳧兮狎鷗回汀兮隱洲盻睞楓林兮且遨遊鶴子唳兮猨侶嗥回鴈鳴兮慕其儔羙人兮歸來湘中兮不可以久遊
無悶篇【有序】
余也疾疢悶困之日久矣吊影獨坐有氷壼承子來自成都惠然過我鳳嬉亭上清談相對積日彌旬又見鶴池方池草池三余之名藻欣若誦之不知沉痾之去體也遂作無悶篇以贈承子云 易積而難撥者惟悶而已矣况孤臣之謫九年懿親之隔千里始心折而骨驚漸形茹而神繠啇啇玄壼遅遅華晷夢紏魄而升魂寤撫膺而鳴指梁高孫原境窮濮鉛地則邪龍分浦水則罔象交川酒旗之星有衣箜篌之天無椽樹交紺兮嵐靄峰合黃&#63140;今兮鄣烟二竪不逢九嬰相纏消渴非長卿之病寂寞異子雲之玄折楊咲兮逝其遠散花念兮久矣捐晉賢空悲蒲柳質鮑令徒傷松栢篇悶有結兮誰斷悶有塵兮難澣坐囚山兮鎖愁城違樂郊兮去驩舘智者不我顧室邇而迹遐隹人不在茲庭虛兮情滿若有人兮號氷壼駟斑麟兮乘青鳧手携玄峰之綠帙來自芙蓉之錦都摛十洲之瓊藻聯三池之璿跗肎問岑兮叩宀&#63139;尗同折芰兮焚枯金為膏兮玊為醴霞為漿兮雪為腴是日也震滌九陽霒褰四嶂出蕭森臨昭曠翼竹颸披柳浪沉痾既失幽悁亦暢氷壼子起而為留仙之吟曰有矯者龍兮鸞鵠蜚蜚子有成言兮今我無違升彼珥之碕聊與子忘機無庸歸兮余乃應之曰於莬三無慍潛龍兩無悶戢卿良箴余心有開子文子淵伊何人哉
思羙人二章寄夏舜俞
渺淮海兮維揚思羙人兮增傷鵬何為兮去息龍何為兮潛藏松有心兮不改蘭無人兮彌芳秉中情兮欲寄非柔翰兮能將
又
渺淮海兮揚州思羙人兮增愁蟄魚龍兮日夜遰鴻鴈兮春秋阻波濤兮浩浩望牛斗兮悠悠我所思兮怊悵君胡為兮淹留

【十二卷】＋古樂府一
【古樂府一】＋沅江曲＋羅甸曲【六首】貴州道中 ＋關嶺曲【四首】貴州 ＋蜻蛉謠＋新春始泛歌【二首】 ＋滇海竹枝詞＋悲酸行＋蒙鳩篇＋青蛉行【二首】寄內 ＋遙夜吟＋舞姬脫鞋歌題畫＋南中曉寒曲＋龍編行荅禺山 ＋莋馬行＋葵鏡吟贈右溪 ＋烟丸歌贈製墨毛道士羽周＋征人早行圖＋後緩聲歌 ＋羅甸吟＋笠澤弄三解為潘參藩父壽＋鶖郎行＋青海引＋田家喜晴謠＋明月篇＋古怨 ＋補皋魚風木吟為黃月坡政使賦＋楚竹吟＋游女行＋湖豔曲＋江豔曲＋思遠道＋竹浪詞【七首】為劉珥江賦

太史升菴文集十二卷成都楊慎著　從子有仁編輯 後學趙開羙校 　古樂府
沅江曲
綠蘿山豁午煙開野販山樵競野回疊浪高潭渾不畏舟&#63140;同艚船上唱歌來 碧天霜冷月明多平澧風交湘水波夜夜楓林驚客棹村村銅鼓和蠻歌
羅甸曲【六首】貴州道中
百里馳驅倦三更夢魂歸不辭晝夜苦但使逢春暉
其二 山圍羅甸國水繞的澄橋橋下東流水可惜無蘭橈
其三 寒燈閟孤館陰雲鎖重城長夜恒思曉久雨恒思晴
其四 登山千尋梯下阪九仞井雨潤衣珠融風吹鬢毛冷
其五 蠻樹不凋葉蠻雲不放晴長亭望不見何處是渣城
其六 林間山胡鳥聲聲啼我前何似故園裏花亭聞杜鵑
關嶺曲【四首】貴州
倦枕愁鷄鳴問郎今日程中路不可宿長途湏早行
其二 北登鷄公背南望象鼻岏相逢試相問往來定誰難
其三 關索嶺四十三盤高前有安龍菁行人莫辭勞
其四 老鴉關仰樹間靈卜西去何當還
蜻蛉謠
蜻蛉羙姜公也公未蒞止西郊不聞平息浹年公在斯矣聆輿誦采民謠綴茲風耳而目之乃知羙非溢也蜻蛉川硪碌野鉄菁窮崖飛鳥不下魋結成群行白日腥風灑繫我氂牛驅筰馬金鷄廟前無行者使君坐紫城枹鼓臥不鳴蒼山平洱水清守大無夜驚行商達天明白羽蠹青苗生南山踏歌北山耕願留使君住只愁使君去畏途前番君不聞高車駟馬亦使君劫商毋下殷車輪
新春始泛歌【二首】
螳螂川水青如苔漕溪寺花紅滿臺韶光滿眼莫惜醉幾箇扁舟乘興來 白沙渡口幾人家紅粉當壚青旆斜梁上新巢早留燕門前垂柳暗藏鴉
滇海竹枝詞
羅漢孤峯祗樹林梁王輦道海中心海垠青青堪牧馬海眼只今無處尋 東浦彩虹懸水椿西山白雨點寒江烟中艇子搖兩槳空裏鷺絲飛一雙【滇人喚虹霓為水椿】
悲酸行
少日多懽悰老境足悲酸悲酸一何易懽悰一何難遊子久不歸憔悴羈南冠親庭隔千里夢中路漫漫年來轉漂泊居處無恒安征馬常苦瘦旅席常苦寒有客過我門勸我強加餐春陽正發育覆載本自寬窮途謝好音白意于青翰
蒙鳩篇
辭家鄉去親愛遠從軍萬里外日暮曠野霜風凍我有夫行惻營巢寄所蒙鳩語老鴟摘巢抨去之老鴟言此鳥是鳳凰抨之恐不祥但可嚇去之不令在我傍凰止鳳飛羽毛摧頹五里一返顧十里一徘徊山川嵯峨嶔岑隱阿且飲晨露飧朝霞禍無常門福無常家咄嗟呼傷哉謂之何
青蛉行【二首】
寄內 青蛉絕塞怨離居金鴈橋頭幾歲除易求海上瓊枝樹難得閨中錦字書 燕子伯勞相寺眠牽牛織女別經年珊瑚寶樹生海底明星白石在天邊【張云予點丹詩不喜其深遂而喜其朗爽也】
遙夜吟
遙夜吟懷禺山也會阻乎期情見乎辭明發葉榆城瞑逗蘭津渡超忽類飛翰往來如織路僕痡馬亦黃簪短帶復長天高行誰問日暮坐自傷鴻飛畏逢羅虎飢正出柙寒流泚玄冠涼風吹白帢子有負俗累予乃投荒人暌形而比影異習仍同塵晤言能幾朝契濶還疊夕浪跡苦難并嘉會良易擲翻憶在滇海翻思在連然嬥歌花館醉清梵雲房眠丹熒耿遙夜烏臼聒五曉相望不可晨咫尺限雲杪
舞姬脫鞋歌題畫
潘妃睡起冷金沙弓鞋半脫雙鸞斜越羅襪襯齊紈素彩霞搖裔香生步旱路金蕖白日娥芝田洛浦&#62673;&#63140;麦微波曳霜回雪下平地琉璃滑澤春雲膩花鬆玉輭嬌無力天公一笑生春色寶蘭困倚殢般&#63139;足跚小玉雙成扶不得起來翹翠踏方塵粧臺搦鏡重梳勻人間絕世誰相并月鉤下鬪緗鉤新
南中曉寒曲
南中異節候北陸戒裘鑪夜凍玊樸遫朝寒金畢逋可念無衣客誰徵褰與礻&#63140;需
龍編行荅禺山
北極軍書一羽過南交氛祲九真多金潾銅柱天王地象渚龍編瘴海波渭曲屯田愁葛亮關中餽餉急蕭何嵐開比景鳶低水風度鳴沙馬歕陀自許將軍回白日誰憑壯士挽銀河騰峯浴鐵朝乘阧下瀨樓船夜戢戈翡翠越裳近消息麒麟漢閣遠嵯峨婆婆橫吹驚楊柳曄曄啇聲響薜蘿隱豹文韜須霧澤荒鷄舞困且漁簑欣聞幕府收才彥佇立衡門聽凱歌【瘴海一作精衛】
莋馬行
莋馬出滇西青金護鑿蹄朝驂過歸鴈夕駕軼昆鷄蹀雪工升甗陵雲欲舞梯流星迸石齒訝道火龍飛
葵鏡吟贈右溪
花卉中有唐婆鏡者一名羞天花一名倒垂蓮本草所謂鬼臼也其花背日與蜀葵正相反曾聞其名今始見之托諸聲詩以寄同慨 蜀葵與唐鏡同節復爭鮮蜀葵終向日唐鏡每羞天卉木異情性造化均陶甄安得指佞早重植堯堦前
烟丸歌贈製墨毛道士羽周
鷄足烟丸古松心龍眠惜之如惜金玄霜遙分玊兔窟碧髓近挺青蛉岑茅犀截角光自照栢麝卻臍香太侵鴻崖羽人故多幻鶴馭明朝那可尋莫辭為我涴霞襟【蘇易簡云鷄足山古松心製墨絕佳碧髓青岑見江淹賦】
征人早行圖
杜鵑花下杜鵑啼烏臼樹頭烏臼栖不待鳴鷄度關去夢中征馬尚聞嘶
後緩聲歌
澤藏之山必有陸沉之波物或反其常君將柰之何雌驍難為雄斧小不勝柯心之憂矣歌且訛復思入淮之爵必有飛海之鰩披枝且害心繁實多隕條吐珠誰不含曼耳&#63140;彔能無招心之憂矣歌且謠
羅甸吟
苴蘭方號鬼貴竹甸名羅牛涔枉稱海駿坂猶題坡林餘楚篳輅木&#63140;戈識漢牂牁久戍勞行惻天高柰若何
笠澤弄三解為潘參藩父壽
蜀城東望笠澤雲輪囷搖曳青氤氳萬里從龍持獻君將獻君先過里攢鳳笙歌燕喜五津東下仙舟輕三泖涼波秋水平景丁南極中宵明中宵明玄景煥展國容拜家宴鶯湖小雪梅照天鱸羔&#63139;火蓴豉酒如泉錦袍起舞白華篇白華篇丹桂曲祝千齡綏百祿
鶖郎行
茈澤鶖郎唼鶵鴨驚飛鴛鴦逐鴨鵊翠袖啼春幽鳳奩紅絲穿露空鸞柙碧眼胡兒亂馳丰&#63140;鳥三五紅顏片時老今日盈盈滇海花明旦蕭蕭陸涼草
青海引
長白山前呺黑風桔槔火照甘泉紅五千貂錦血邊草單于夜帳移湟中華林酒豔長庚醉沉香春濃海棠睡金馬門如萬里遙那知青海城頭事
田家喜晴謠
玊女投壼玊皇側海童拖霖海天黑風花閃日日笑雲【俗以雲氣斑駁謂之風花古詩明月揚帆應復駃蒸雲散亂作風化○俗諺以雨乍落乍止日光穿漏謂之天笑】雲氣烘為雀頭色湏變作樓梯天黃綿襖出晒破磚【諺云樓梯天月&#63140;西破磚又田叟冬晴見日喜曰天上黃綿襖子出】茅簷夜望黎星沒蘆絮飛殘水生骨【諺云黎星沒水生骨】
明月篇
桂樹生銀漢菱花掛玊臺山明姑射雪川靜海童埃北戶燭龍蟄南枝烏鵲來清光殊窈窕流影自徘徊樓上盈盈女樽前灩灩杯孤桐不湏薦錦瑟正相催
古怨
游樹正丰茸清防深幾重金星長樂漏壁月景陽鍾掃粉趙飛燕捲衣秦祖龍粧成獨不見傾國為誰容
補皋魚風木吟為黃月坡政使賦
晨風搖搖有鳥朝嘲不息終朝予心孔勞夕風習習有鳥夜口&#63140;夜不息終夕予心孔棘 樹欲靜兮風則起矣子欲飬兮親則巳矣 枯魚行&#63141;&#63112;索兮蠹何泣矣飬之不逮兮祭何及矣
楚竹吟【隱括東方朔七諫語】
便娟之脩竹寄生乎江潭【叶夷針切】葳蕤上防露冷冷下來風【叶孚金切】那知竹與栢虛塞兩異心蓬矢射犀草箟落委荒林夏首西浮遠涔陽南望深大招自抽怨小歌徒悲吟天高何儺問斯情匪斯今
游女行
東風春正韶南浦羙人嬌下蔡君休問上官誰敢邀折花斜寶珥映水正金翹娉婷惜未嫁應待逐文簫
湖豔曲
素足踏金沙波搖半臂霞東風湖灩好疑是孟珠家
江豔曲
交甫江皋見劉晨洞裡逢可憐礻&#63140;居踏鴈不用髻盤龍
思遠道
章丹請輟舞秦青且罷歌佳人上宮出儷婺復傾城夜月光如練春江紋似羅所思在遠道朱顏誰為配
竹浪詞【七首】為劉珥江賦
新結茅齋近少城清流映帶更多情幽懷似怪王維少柳浪何如竹浪清 青嵐帚掃紫筠烟垂露珠零綠粉天最羙仙郎能縮地篔簹谷在錦江邊 一部清商竹嘯風三霄碧纛舞晴空披襟巳在珠宮上宋玉蘭臺賦漫雄 錦籜花礻&#63140;朋護笋根龍孫蛇祖啟風門對青好續涪翁賦滴露研朱掛月村 眾竅為噓萬竅號調調未定見刁刁畫風雄筆君湏繼&#63143;土海溟捲紫毫 鸞暮籠烟還漏月鳳晨防露更來風寬閑不似城中地水碧金膏五百弓 一節為船碧海通十洲三島訪仙翁乘風破浪非坐事好在天萬里蓬

【十三卷】＋古樂府二
【古樂府二】＋海估行【二首】 ＋吳楚行＋涉江采芙蓉＋代古日出行＋靈菊篇效陸平原＋雙燕曲＋扶南曲【五首】 ＋烏栖曲【四首】 ＋宛轉歌＋梁白紵舞歌【二首】 ＋桂湖曲送胡孝思＋大堤曲＋冬晴【三首】 ＋阻風曲鑵子磯作【三首】 ＋幡幡中林葉別內兄黃峻卿＋垂柳篇＋江干行答禺山 ＋華燭引＋又別擬製一篇
太史升菴文集十三卷成都楊慎著　從子有仁編輯 後學趙開羙校 　古樂府
海估行【二首】
海估帆乘錦浪飛綃宮夜取萬珠璣翻身驚起蛟龍睡血污清冷竟不歸 偃月堂空罷舞塵靖安坊冷怨佳人芙蓉蓮子隨他去不及當年石季倫
吳楚行
神女巫山上西施越網中朝雲迷楚國夕露滿吳宮舞榭青楓樹歌臺綠蕙樷伍員魂巳斷宋玊賦休工
涉江采芙蓉
沉沉秋江水灼灼芙蓉花葉葉凌清霜枝枝明朝霞娟娟東隣子采采惜芳華昔時贈同心今日悲天涯欲寄苦無因向風長歎嗟
代古日出行
晨登石巒望浮雲何相羊飄風自東來若木廻其光景曜薄萬里下界猶養凉曾崖自欝欝芳茞含春霜草虫一何微感物鳴其傍天池有黃鵠一舉知圜方
靈菊篇效陸平原
靈菊植幽崖擢穎凌寒颷春露不染色秋霜不改條三泉漱玄根九陽晞素苗衡星散光晶香氣何飄飄東林生玊樹西畹生蘭翹懿此葳蕤茂感彼芸黃凋采為仙人食千載通一朝金童酌霞醴神女彈雲璈顧視西王母翠髮如陵苕【方云真選體】
雙燕曲
有鳥名飛燕雄雌自相將飲君玊池水巢君文杏梁羙人當軒坐恐涴羅衣裳請君駈除之君怜不忍傷雛生八九子嬌愛心鳳皇鳴聲何啾啾聞我奖東廂習飛還不遠墮墜雙扉旁主人戒廬兒毛羽無摧戕不啄五株桃不啑五畝梁秋風從西起翩翩向南翔昔為黃口兒今為烏衣郎辭巢謝主人華屋恩難忘願主壽千歲歲歲巢君堂【方云有風有體】
扶南曲【五首】
春人辭曲房羅綺雜花香遠思河邊草柔情陌上桑歸來庭下路羞見紫鴛鴦 愁窺綠綺琴絃澀不成音鏡裏春春貌窻前夜夜心臨卬人去遠離夢繞花陰 清歌發皓齒良夜足歡娛誓好同心結迎祥百子圖千金當一刻城上莫啼烏 遊賞上春時踟躕望所思花嬌初學臉柳淺未成眉問訊溝頭水微波可致辭 淇上輕盈侶巫陽縹緲仙晚歸因鬪草春困為秋千羅帳含雙笑燈昏尚未眠
烏栖曲【四首】
金蓮作杵瓊瑰砧蛟龍豔錦鴛鴦衾并刀未剪燕霜落何日征衣到沙漠 晝漏迢迢春灩灩草如柔&#62915;&#63139;剡花如熖白日紅窻恨轉多箇儂無計奈春何汝南鳴鷄烏臼鳥強顏饒舌催天曉殘粧相送淚闌干月帳雲屏生曉寒 月華二八星三五丁丁漏水鼕鼕皷相思相憶阻河橋可憐人度可憐宵【方云真得齊梁風致而不流】
宛轉歌
明河拂愰月栖簷驚烏號林螢入簾羙人遙夜歌宛轉羅衣不襞宮黃淺愁聽更漏轉分明紞紞樓頭五皷聲
梁白紵舞歌【二首】
仙人六著帝臺棋高張洞越吹參差二八逓代三啇移含嬌吝彩閟容佉流雲不度華星遅鑪火九微鐙九枝騰觚飛爵朱顏怡傳空引滿客忘疲滿堂不語心相知
又
英英白紵雪色光機杼出自寒女房裁作舞衣雙袖長吳娃魏粲自相將宛轉顧步雙鴛鴦儼若星月舒其芒髟&#63139;火如結旌體如翔秋葯被風蘭裊香回身再拜捧瑤觴千秋萬歲侍君王【方云雖使沈約復生亦當心服】
桂湖曲送胡孝思
君來桂湖上湖水生清風清風如君懷灑然秋期同君去桂湖上湖水映明月明月如懷君悵然何時輟湖風向客清湖月照人明別離俱有憶風月重含情含情重含情攀留桂之樹珍重一枝才留連千里句明年桂花開君在雨花臺隴禽傳語去江鯉寄書來【方云流麗】
大堤曲
大堤二三月垂楊千萬把上枝堪藏鴨下根堪繫馬藏鴉繫馬晚樓邊沉水香焚清酒傳紅霞宛宛歌聲外漢水團團明鏡前夜飲朝眠歡不足秋去春來芳草綠只知郎橐盡黃金不道妾顏銷白玊江有方州岸有沙牙檣丝纜各天涯釵橫花困驚殘夢不信行人不憶家
冬晴【三首】
冬晴連月歲欲闌北屋修影廻南巒行人喜舞農人歡負耒杖策各自返過涉不愁溪水寒
又岸梅春動江不波玊顏粲粲回銕柯橘洲霜晚繁香多吁嗟二物堪贈遠如此萬里關山河
又岷山白日多光輝清江澂霧雪霰稀魚龍不蟄鴻鴈飛塞上將軍未解甲城南思婦夜縫衣
阻風曲鑵子磯作【三首】
峭石驚磯橫浦口朔風半夜蛟龍吼一枕波濤萬里心江水客愁誰淺深 行人夜唱江南曲巴歈楚此&#63139;夕遙相續聲聲怨暝復愁更訴盡離情天未明 啼猿峽口江流遠回鴈峯前沙磧晚水驛梅花開未開緘情千里寄陽臺
幡幡中林葉別內兄黃峻卿
幡幡中林葉迢迢語離別【玊溪云宛轉有風致】離別不可親相思隔南津南津首北路莽莽入烟霧夙昔欣芝蘭痾體成歡顏只戀携手好豈知行路難前有一樽酒絃歌清商曲行子唱驪駒主人彈別鵠別鵠影悠悠寄音下西州一言展契闊再言申綢繆【玊溪云情到興到古意古體】
垂柳篇
楚雄苴力橋有垂柳一株婉的可愛往來過之賦此志感 靈和殿前豔陽時忘憂舘裏光風吹千門萬戶旌旗色九陌三條雨露姿蒼凉苑日籠燕甸縹渺宮雲覆京縣芳樹重重歸院迷飄花點點臨池見臨池歸院總仙曹應制分題競彩毫詔乘西第將軍馬詩奪東方學士袍金明綠暗留烟霧舊燕新鶯換朝暮只知眉黛為君顰肯信腰肢有人妬從此沉淪萬里身可憐憔悴四經春支離散木甘時棄攀折荒亭委路塵搖落秋鑋上林遠婆娑生意華年晚腸斷關山明月樓一聲橫笛清霜坂
江干行答禺山
吳娃江干采芙蓉陳王洛浦賦遊龍忽驚□帶香風起漸覺羅裳珠露濃不綠織女星邊見定是嫦娥月下逢逢君薦枕對襄王別君解珮悲交甫青雲窈窕曼聲歌綠水廻環垂手舞鸞歌鳳舞無雙人燕歲鶯年二八春百末蘭生延夕漏九華采燈爛晴晝金屏花裡活秦宮寶帳香中隱韓壽廻黃轉紫返復間得新捐舊湏臾後舊人顏色昔曾新新人恩愛行當舊舊人紅袖泣前魚新人翠羽綴燕礻&#63140;居阿嬌怨賦金難買蘇蕙廻文錦不如濁水清塵坐長歎空留可怜誰相於
華燭引
華亭席上酒闌樂闋禺山張子愈光誦梁人燭賦碧玊舞罷羅裳單之句歎其警絕而惜其非賦體也抽毫襞紙属予增損其辭以為華燭引 六螭稅駕眠虞淵三爵行栖珠樹烟雲毋疏窻花作地茱萸繡帳錦為天銅芝抱蔕復纏柯金藕相縈共吐荷虹貫彩翬迎雨歇蜜催香熖送風過桂華漏促頻銷麝蘭燼天寒不畏蛾徐吾東壁機絲少郢相南方書誤多菖蒲傳酒座欲闌碧玊舞罷羅裳單留雲影射荊王枕泫一光搖漢帝盤攬帶盈盈君不見脫纓脉脉兩相看
又別擬製一篇
紫霞西沒白日陰蘭膏明燭洞房深蛾飛迥向蓮臺度螢爝平臨桂炷沉鶴露鴈霜驚早寒寸心斗酒奉君歡火齊蟠烟全的皪銅荷垂燼半闌干座中碧玊好名倡清曥曼日&#63140;彔爛齊光燭花剪作雙胡蝶蠟淚融成兩鳳皇便面障眉掃蛾綠搔頭墜鬢渲鴉黃綺結交窻窻拂曙金鉔銷香香滿絮星翻漢回柰若何顧影徘徊送君去 六朝初唐之作絕響久矣往年吾友何仲默嘗云三百篇首睢鳩六義首乎風唐初四子音節往往可歌而病子羙缺風人之義盖名言也故作明月流螢諸篇擬之然微有累句未能醇肖也升菴太史公增損梁簡文華燭引一篇又別擬作一篇此二篇者幽情發乎藻繪天機盪于靈聦宛焉永明大同之聲調不雜垂拱景雲以後之語言外史小子含緩讀七八過飄飄然有凌雲之思灑然獨醒不覺骨戞青玊身坐紫府也噫吾與古人交久矣吾與仙人遊久矣安得起仲默于九原而共賞之耶張含跋

【十四卷】＋古樂府三
【古樂府三】＋關山月＋足唐人句效古塞下曲＋燕歌行柬程以道＋新曲古意 ＋題唐人閨秀慰帛圖 ＋休洗紅＋古艷曲【二首】 ＋邯鄲才人嫁為廝卒婦＋贈沐錦衣 ＋月團茶歌 ＋珠履曲＋飛燕詠＋善哉行＋梅花落【有序　四首】 ＋合歡詠【有序】 ＋峽東曲＋七夕曲＋盤江行【貴州】 ＋七盤勞歌 ＋朝天嶺＋將進酒＋鶼鶼歌＋楚妃引
太史升菴文集十四卷成都楊慎著　從子有仁編輯 後學趙開羙校 　古樂府
關山月
迢迢賤妾隔湘川杳杳征人戌朔邊分弓營對珠龜缺掛鏡臺臨玉兔圓紫塞風烟白登接黃河波浪黑山連何時空外嬋娟影來照樓前歌舞筵【淮南子蚌蛤珠龜與月盛衰】
足唐人句效古塞下曲
長榆塞上接龜沙碎葉城邊建虎牙夜夜月為青塜鏡年年雪作黑山花蘇武白頭持漢節文姬紅淚泣胡笳可憐苜蓿迷征馬誰見蒲桃入內家
燕歌行柬程以道
玄羗白狄起邊埃翠眊朱綅選將才玊弩驚天連馬邑金精埽旦過龍堆甘泉宮裏兜零舉疏勒城邊汲綆摧射虎瞑中聞暗吼落鵰雲外墜清哀五千深入衝寒雪十萬橫行殷霽雷楊柳先春旗葉展芙蓉不夜劍花開錦車持節夫人至貝帶弢弓驕子廻逐北朝移行幕府受降秋上古輪臺青樓月對庚方出紫塞風從丑角耒擬縳名王歌杕杜肯思中婦詠條枚
新曲古意
淩波洛浦遇陳王躧步邯鄲綴舞行鸞尾鳳頭爭嬿婉麝臍龍腦鬪芬芳巫陽臺上春先到漢月樓中夜未央結網嬉蛛垂藻井營巢晜燕宿梅梁金仙素掌晞金露玊女青腰褭玊霜翠織屏風交屈戍紅羅斗帳掛香囊膩鬟斜墜烏雲滑脂體橫陳白雪光詞賦楚王憐宋玊畫圖天老教軒皇生憎露鶴催宵急死恨星鷄促曙忙肯信王嬙嬪絕國紅顏清淚泣玄羗
題唐人閨秀慰帛圖
碧梧葉落紅閨晚玫砧敲月催金剪重重海簾銀蒜垂曲曲山屏皂羅展廣儲懸月月初臨緹幕染霜霜已深禁&#62788;&#63141;辛銖衣圍夜玊嵯峨寶髻辟寒金雲毋箱開同心鎖鈷鉧香浮九微火秦篝齊縷鬦紛華蜀錦吳綾分婀娜熨帛由繒憶遠行遙遙夜夜不勝情百層妾住垂花塢萬里君居碎葉城垂花碎葉音塵隔春去秋耒感行跡深閨心斷結蠶書絕塞眼穿無鴈帛明燭蘭膏照獨眠蛾眉曼日&#63140;彔為誰妍試看裴羽相思夕何似徐吾共績年【禁&#62788;&#63141;辛又作冉弱嵯峨又作倭墮】
休洗紅【憫山東流賊之亂也】
廝養卒御王以歸武臣歸趙以羙人妻養卒以報之是其事也予觀養卒有戰國策士之風太史公書其事文既奇樂府歌其事亦奇矣六朝及唐人擬作者皆似眯目道黑白雖吾鄉太白亦迷其原昔吾亡友何仲默一日讀焦仲卿妻樂府謂予曰古今惟此一篇更無第二篇也凡歌辭簡則古此篇愈繁愈古子庶幾焉可作一篇與此相對予謝未遑然亦未有茲奇事直當之也去今二十年屏居滇雲平晝無事散帙見此事思與仲卿事適類復憶仲默言乃操觚試為之以成此篇惜不使仲默見之永昌張愈光亦仲默文字友也遂往一通以寄愈光云 團團桂花樹生在邯鄲宮翩翩翡翠鳥結巢丹桂叢花紅何灼灼翡翠何雍雍宮中有才人顏色如花紅青雲為雙髻明月為雙瞳十三阿母側十四深宮中真心比筠竹榮華如茂松左手抱齊瑟右手揮吳桐紫綺為綢繆紈素為裁縫獺髓明點黑&#63140;勺龍涎薰礻&#63140;習礻&#63140;悤楚蕖華跗薦燕支唇硃融揚子江心鏡百鍊照膽銅複帷鎮文犀列錢行&#63141;&#63112;壁缸被綉共命鳥席坐同心狨休洗紅紅顏薄命恨難窮蛾眉傾國誰家女十五纖腰媒未通金屋盈盈嬌白日錦窻的的玩春風戎馬一朝生冀北黃巾萬騎滿山東金繒賤棄如泥土絕色爭擒獻鏑鋒火燒野田飛墅鴨雲暎東方生蝃蝀飄零自分身如葉憔悴誰甘首似蓬當時不識門前路今日能彎馬上弓婦女何能堅節操丈夫本自不英雄
古豊&#63140;危曲【二首】
皎皎復盈盈傾國更傾城珊瑚丝結網苕華玊篆名宮女多相妬非關君薄情【珊瑚網西施事出吳越春秋逸篇見劉克李義山詩註夏后氏二羙女苕華刻名琬琰玉苕是琬華是琰見汲冡瑣語】掩顰來玊塞顧影戀金門翠燭勞光彩銀屏役夢魂羅衣香未歇猶是漢宮恩
邯鄲才人嫁為廝卒婦
序曰予觀樂府有邯鄲才人嫁為廝養卒婦特亡其辭亦失其觧及考史記張耳傳洎楚漢春秋并云趙王武臣為燕軍所獲囚於燕獄先後使者往請輒為燕所殺趙有廝養卒謝其舍中曰吾將載趙王歸舍中人笑之乃走燕壁以利害說燕將燕以為然乃歸趙王蜻蛉啑鳳子鷄翹濯鳧翁春禖燕乙乙曉寢虫&#63028;&#63139;羽&#63028;&#63139;羽芳池七十二寶帳三千重名用琓琰刻臂用綘紗封昔似河中鴦今從雲中龍雲龍不可繫河鴦那得從君王好遊獵將軍射飛鴻青樓臨大道層城俯雕甍燕兵北方來陣馬如蠛蠓惡氛起廣陌襄國迷旌幢悠悠俄轉轂去去成飄蓬暮看月出西朝看日出東君王不可見日月光瞳曨湛盧失吳劍烏號亡楚弓左將名飛虎右將名飛熊前軍千人俊後軍萬人雄中軍張與陳耳心餘腹同前使叩燕壁後使躡前蹤去節何揚揚歸魂杳煢煢後軍戒前覆咫尺不敢通王宮懸賞格賞格厚且隆侯印方斗大金帛嵩丘崇不愛印懸斗不愛金堆嵩宮中有才人顏色如花紅青雲頭上髻明月眼中瞳十三阿母側十四深宮中逝將脫薪槱歸來取華容將軍問何人竈下廝養童軍中駭且異駭異交譏諷爾廝一何蚩爾養一何惷爾去何當還無吉祗有凶左將名飛虎右將名飛熊前軍千人俊後軍萬入雄往往不生還纍纍形影空齒&#63140;間齒&#63140;間虎良吻嗟嗟么麼虫養卒含笑言君豈知我衷君亦勿賤賤君亦勿庸庸君亦勿少少君亦勿窮窮勿以江海流棄捐溝與潀勿以芝蘭芳棄捐菲與葑勿以椒欓貴棄捐薤與&#62681;&#63139;忽君道如踐棘我道如折葼君道如探湯我道如撥麥&#63141;豊我去車搖搖我來皷鼕鼕朝發趙北際暮望燕南衝沐露轉磨笄戴斗但崆峒行行日已夕停舟易水陰當門報燕將言有趙使臨使者問燕將試言探臣胷燕將語趙使爾欲得爾王趙使笑不止爾語日&#63140;貴且霿燕為脣齒國趙為輔車邦張耳與陳餘饑鷹待勁風交遊如父子遯秦聯翼翪一朝仗馬箠下趙數十城各有南面志機會不巧逢勢屈武臣下立王持趙心趙地今已定趙王為燕擒耳餘握趙柄武臣受燕籠王歸二人臣王囚二人公肯迎生王輦惟逆死王輁死王良實願求王但虛名王魂化燕氛二人喜無忡內舉全趙勢外折弱燕鋒問罪始有名仗義不待攻王今兵在頸行見雉離罿臣來吊燕禍不求歸趙功燕將色如土燕王胷如春乞爾趙玊歸急歸在匆匆出門不復顧仰天荷高穹養卒御王歸喜氣如渴虹前歌揚金鑣後舞踏錦幪荊卿羞督亢陳馳慙遷共惠公返曲沃勾踐復吳淞山川再清朗天地重昭明智靡秦樗里勇冠夏逢門銅斗笑剌客玳簪恧談朋三軍咸嘖嘖眾口交喁喁升為堂上賓永脫竈下烘張筵列樽俎烹羔宰肥豵纍纍繫印綬瑟瑟穿玲瓏陽阿七槃舞中山酒千鍾厚賞陳前墀養卒辭未終宮中有才人顏色如花紅可憐桃李子降作糟覈供始笑周尾生抱柱流寒淙復咲蘇季子愚婦不下緵陳餘娶公乘張耳婚外黃持將比才人才人姣無雙宮粧揚嫮都野態减妖穠殷勤語才人才人莫心忪好去偕新郎新郎非蚩氓繁華少佳實麗色幾歡悰請看古羙人命薄恨常濃驪姬死晉市西施沉吳江黃鵠悲陶嬰蝴蝶怨韓馮溈汭兩皇英南望九疑峯斑竹淚點點瀟湘波洶洶章華貯巧笑細腰如黃蜂峽夢啼霠猨江眺傷青楓阿房三十六烈燄驚丰茸娥娥摠薄命嗚嗚歌懊憹相逢恨靡蕪相思苓芙蓉爾名播樂府爾芳輝管彤寄謝東隣子學步休言工
贈沐錦衣
仙山名五華迢迢上烟霞道逢兩仙童駐鶴問仙家仙家住仙村木門蒼琅根英英眾公子楚楚諸王孫舍後有碧梧鳳皇將九雛鳴聲何喈喈聞我蓬萊壼兄弟八九人中子執金吾木公酌醴泉金母斟雲腴塤虒吟何曲歷歷種白榆大婦七襄女中婦重輸姝小婦無名字彷彿秦羅敷丈人且安坐日出東南隅
月團茶歌
唐人製茶碾末以酥滫為團宋世尤精胡元入中國其法遂絕予效而為之盖得其似始悟唐人咏茶詩所謂膏油首面所謂佳茗似佳人所謂綠雲輕綰湘娥鬟之句飲啜之餘因作詩紀之并傳好事膩鼎腥甌芳醑蘭粉槍末旗香杵殘秦女綠鬟雲擾擾班姬寶扇月團團蘭膏點綴黃金色花乳清冷白玊瀾先春北苑移根易勺水南&#62673;&#63140;靈別味難
珠履曲
漸臺織女跂東足【甘氏星經織女東足曰漸臺】襪羅不染銀綠飛下天邊三素雲來舞人間八琅曲白紵繚繞豐跌光掌中無力踏春陽共命縷纏雙躞蹀同心丝綉五文章姌嫋輕盈邯鄲步媻跚勃窣漢宮妬香裙漏影蝴蝶飛蘭膏明燭翳霄暉金杯瀲灩浮金影玉山摧頹偎玊寢夢裏俄驚月入懷醒時卻訝蓮生枕雪皺霜皴起夜來花欹柳弱臨高臺牽牛呼龍種瑤草不遣仙踪印歸道笑殺梁家與石家折腰香塵何足誇
飛燕詠
飛燕元傾國合德更聯芳歌舞平陽第膏沐溫柔鄉涏涏宮中去雙雙天上翔露華百英粉沉水九廻香李文明襪練石花凝袖粧金釭星列影珠帳月齊光避風遠條館沃雪浴蘭房香湯不沾體仙飈空引裳吹簫慶安世持履馮無方嬌愛詎終極榮華安可常禍水一以浸炎火允不揚莫誦伶玄傳徒令樊女傷
善哉行
夏夜苦短冬夜苦長日月既逝春華秋霜【一觧】山川嵯峨懸日孔多豈無車轅淹留匪他【二觧】獸有朋携鳥有群飛顧瞻中林旦往夕歸【三觧】海色東起明星晨墜羙人在遠寢不聊寐【四觧】同心異鄉意遐思長思耒何如彈琴中啇【五觧】附書來鴻翩翩空疾願爾千里勿遇繒繂【六觧】
梅花落【有序　四首】
古樂府有梅花落曲唐人諸家作者多矣皆詠其開不言其落也旅行松次適見梅花落乃援舊題以成新曲雖有愧緣情庶不謬體物云耳 落梅復落梅千片復萬片願借皷芳風吹入披香殿
其二 古梅飄古香新梅綴新粧那枝傳妾恨何樹近君鄉
其三 梅落復梅開流光似流水君心在梅花妾意憐梅子
其四 團思更團情依幌且依楹朝朝粧靨靨日日望卿卿
合歡詠【有序】
合歡為樹夜合朝開枝葉繁互望若蟠紏風至扶疏了不相牽綴古人所謂青囊蠲忿者也覽晉人楊芳之詩聊繼聲焉 可憐合歡樹生我庭東廂枝枝相紏結葉葉復飄揚烟交疑覆帳風散若分香戢華踐西柳開豔啟東桑周詩驚采綠楚夢感昏黃贈君以蠲忿與妾同芬芳
峽東曲
白帝到江陵一千二百里欲試一日程湏待春水起布帆一百尺出自三梭織風順早歸來天際遙相識
七夕曲
此夕知何夕今秋似去秋凉風兼遠思併在最高樓
盤江行【貴州】
可憐盤江河年年瘴癘多青草二三月綠烟生碧波行人好經過
七盤勞歌
一盤谿谷低仰首愁攀躋蠶崖白雲上鳥道金天西 二盤行漸難谷口野風寒石磴愁旋馬行人各觧鞍 三盤雲霧堆側徑轉迂回前旌正延佇駿騎莫相催 四盤連翠微峰日隱晴輝石齒嚙人足樹枝罥人衣 五盤勢更高俯見棲鳥巢巖巒暫相倚人馬同時勞 六盤窮攀緣真似上青天下瞰巳峻絕上望更巍然 七盤險棧平眺望倚分明西征通蜀道北望指秦城
朝天嶺
落日半山坳掩暎栗葉赤行客早知休前溪多虎跡
將進酒
清酤如濟濁醪如河君子有酒旨且多我當起舞君當歌歌烏烏舞傞傞歌舞未終良夜過我首既濡君顏酡古稱賢達日飲何人生安樂孰知其他將進酒杯行遅主人且勿喧君子有所思堯置中衢尊文王法酒旗共此融融歡無愆抑抑儀今汝年壽等喬松名與金石期將進酒酒且終樂相樂樂無窮【張禺山云辭古調高義存鑑戒與淳于對齊王語相似】
鶼鶼歌
紺宇流霜豆房冷華燭蟠煙舞交影中有一人字鶼鶼飛爵騰觚盻斜領蓮花漏水夜無多莫將金滳比銀河願為楚女巫山之行雨不願作甄妃洛浦之凌波
楚妃引
金缸行&#63141;&#63112;壁隨珠燭羙人如月嬉華屋明星爛爛接朝霞笑殺蘭膏誇宋玉 宵獵南夢赴長莽火似雲鯢駴雷皷同車獨共龍陽君纖腰羙人空楚舞【補叶滿莽切】

【十五卷】＋五言古詩一
【五言古詩一】＋白雲岩為謝左溪賦 ＋衍古諺＋題交甫解珮圖 ＋別陳玉泉 ＋送張山&#63140;盧山職方還銅梁＋續東波狂雲妬佳月 ＋懷音篇寄張惟信學士＋元謀縣歌 ＋書李前渠藩伯公便面＋九月三日見新月＋恩遣戍滇紀行 ＋出嘉陵江 ＋崤關行＋集弘法寺後圃小山 ＋於离會作
太史升菴文集十五卷成都楊慎著　從子有仁編輯 後學趙開羙校 　五言古詩
白雲岩為謝左溪賦【名廷芝】
紅雲擁帝居紫雲蔭仙籙白雲何悠揚舒卷岩之曲震澤昔從龍液池曾下鵠出岫本無心懸車返初服憬彼入深林跫然在空谷風聽弘景松露採淵眀菊菊露綴眀珠松風音&#63140;景球玊九牧謝兩龔三間諧二陸何日和雲謠西池春草綠
衍古諺【漢時諺云殺君馬者蹃傍兒其言雖小可以喻大衍為一篇感時撫事亦有諷云】
天馬龍為友來自渥洼池青丝為之絡黃金為之鞿圉人新承命剪拂下瑤墀騎出橫門外茸茸春草時東城接南陌觀者咸嗟咨弄臣矜迅足長鞭終日施汗血忽憔悴筋力盡駈馳未樹邊隅績徒為冶遊疲始信殺君馬端是路傍兒
題交甫解珮圖
交甫之楚遊息影依喬木道逢兩仙姝逍遙漢皋曲星宿綴眀璫雲霞裝鬾服婉孌蕩熒魂花豔驚凡目目隨韈塵揚魂與芳風逐結夢擬陽臺交辭同阿谷榮華橘是柚貞芳笋成竹江永不可方微波春自綠
別陳玉泉
玉人將遠別投贈瓊敷篇惠而能好我裵徊病榻邊感此萬里行曷月重周旋秦地四方樞神皋接英躔八水忽橫流九嵕俄震騫來旬属大雅申畫寄名賢平成紹禹績玄圭獻堯天參井與岷嶓星土元相連應念滄浪叟好音遰鴻傳
送張山&#63140;盧山職方還銅梁【佳胤】
郊扉偃江介炎天方欝埃燕居感離索蝸廬森蒿萊高人千里駕空谷跫音來研精既理窟抽毫更逸才玄韵紫房洞清吟文昌臺同聲起予和咲口為君開檣烏五兩發蘭鷁雙櫓催晤語擬傾盖永懷乃&#63141;&#62687;酌罍願言植嘉樹湛思肄條枝三峨遅屐齒七襄冀瓊瑰
續東波狂雲妬佳月
狂雲妬佳月蜉蝣撼大樹佳月了不嗔大樹何曾拒輕薄哂王楊羣兒謗李杜光燄萬丈長江河千古注勿言人可欺大言終自誤
懷音篇寄張惟信學士【張名潮】
昆池望漢沼滇徼視梁岷音耗兩迢遰眺聽一傷神他鄉非故園濁水限清塵悁脰徒佇想送軀邈何因有客來天末開緘慰飢渴殷勤訪死生綢繆申契濶光儀欻若親窮愁暫如撥萬里向炎隅五載困羇孤山川夢張敏岐路泣楊朱燭龍屢遷舍胎蚌幾盈虗情隨瘴嵐結魂與廻飈俱憶昔承嘉會弱植連英蔕眀輪仰重離麗澤資雙兌取則斧晲柯同聲竿混籟曳珮步文昌抽毫逼華盖鳳液接鷄栖退食競招携黃山上林苑玄灞曲江堤齊鑣拾瑤草對榻然青藜郢客傳歌妙周郎顧曲迷傳歌還顧曲懽移成別促寧知嚶鳴鸞忽作徘徊鵠去去背榮宴行行赴嚴督三陟阻且長百罹紛交屬考槃豈中阿離索異西河螭頭輟彩筆鶴膝擁琱戈北道主人少南方遷客多碧鷄冠曾嶺赤虺隣荒景闔荊坐剗跡剪茅旋栖影樵爨分獠烟桔槔通棘&#63139;火井鼓腹畏含沙延頸愁添癭梟獍咲邊陬篁竹跳蠻酋挈家竄草莽乘障襍兜鍪乞糧公山氏貸粟監河侯蓬翹隨樹羽桃梗泛苔漚風霜瘁筋力蒲柳凋顏色居夷寡鳳嬉求仙拙鷮息衰白歲不與昏黃日下稷新知詎相聞久要難見君皎皎共明月悠悠間白雲棄置勿復道伊誰竟此云天山蘇子卿遼海崔亭伯觖望洛陽城銷志長安陌跛鼈羞驥伍委羽非鴻翮下冫&#63140;巽饒薄田東皋餘廣澤還鄉尚有期從君訪黃石
元謀縣歌
遙望元謀縣塚墓何纍纍借問何人墓官尸與吏骸山川多瘴癘仕宦少生回三月春草青元謀不可行九月草交頭元謀不可遊嗟爾營營子何為欻來此九州幸自寬何為此遊盤
書李前渠藩伯公便面
望塵斗以北傾盖江之陽命駕慰遲暮倚樓訊行藏下榻沉痾失擁篲端憂忘玊藻敷溫麗金薤披玻瑯淪詩綴四始逸籀括三蒼荒經詢夏后汲冢懷周王賡皋既旦旦聆摯何洋洋維時首朱夏迅晷改青陽欵言移日稷彥會屬辰良蒲葵聊短詠木桃愧申章
九月三日見新月【時有悼亡之戚】
纖纖初生月掛我高樓傍常時照歡影今夕流悲光悲光正徘徊悵望相思臺凉霑露襟&#63150;&#62673;&#63143;云土&#63151;爽透風幃開絲虫繞階緝火螢穿箔來更添漏水咽膏减缸花催莊休歌不發潘仁心巳摧啇陵別鵠怨梁樹栖烏哀未抵此時恨長歗獨難裁
恩遣戍滇紀行
啇秋凉風發吹我出京華赭衣褁病體紅塵蔽行車弱姪當門啼恠我不過家行行日巳夕扁舟歙潞沙揚舲天津口回瞻見牛斗風吹紫荊樹月照青楊柳逆流泝漕河相顧慎風波荒村聚豺虎夾岸鳴蛟鼉僕夫困牽挽防吏苦嗔呵徐沛洪流溢滄溟浴白日聚落雞犬空銜艫羽毛疾暗灘持楫防洄溜揚帆慄維纜依鸛巢搴蓬邇鮫室乘月下呂梁侵星過白楊漫岸憬失道孤舟欝相忘喧豗見疊浪極眺無連岡陰霞互興沒湅雨倏淋浪溼薪戒傳火空囊愁絕糧信宿萬籟平隣舟動歡聲聞鷄共起舞買魚賀兼程夕泊秦淮岸朝逗維揚城愁聽玊簫曲懶問瓊花名畏途險巳出勝地心猶驚真州對瓜步分岐當去住翹思銕甕雲悵望金陵樹江浮懼濤瀾陸走淹霜露移舩鷺洲來弭榜龍江隈故人同載酒一醉雨花臺高臺多古今百慮盈疏襟琴彈別鶴調笛喝飛鴻吟臨風惜南鶩揆景恨西沉江程始挂席江月照采石招搖西北眀水霧東南碧銅陵夢裡過赭圻望中隔潯陽見市廛湓浦異潮夕馬口歌獨漉魚山侯風宿西塞漁父磯東陵道士洑估客嘆浮萍放臣悲落木秋驚赤岸楓霜謝黃州菊龜山漢陽縣鵠磯遙可見披襟倚山閣開圖對離宴鮮飈蘋末來餘霞波外絢枕底鳴飛湍舷際失江干仙子駐鶴嶠王孫鬪鴨闌雲開君山出壑歸洞庭寬乹鵲噪危檣連連一何迅試叩巴峽船果得家鄉信時序感孤懷風烟集雙鬢江陵初解颿蒼皇理征衫家人從此別客淚不可緘騰裝首滇路問愁程楚巖楚水縈沅澧楚岸秀蘭芷古墓識昭丘遺坊號珠履珠坊青蕪繁昭丘白雲屯傷心楓樹林回首桃花源天寒行旅少歲晏霜霰煩界亭四十渡羸馬不成步幽篁詎見天密箐才分路營窟半卉裳人烟盡槃瓠戾蟲嘯落景暴客當官戌驅車先發昫投驛遲瞑霧漵浦涔陽連龍摽夜郎天遠遊吊屈子長流悲謫仙我行更迢逓千載同澘然一葉崇安渡千波竹箭急鬼方昔云遐羅甸今初入陰霾暄凝交瘴嵐昏曉集長亭此驛遙只尺如棘澀石行蹶昆蹄沙炊咽蒸粒斷腸盤江河銷魂寵嵸坡軍堡鳴笳近蠻營荷戟多三辰晦光彩七旬歷滂沱&#62690;&#63139;剡衣行風舞蘆笙眺月歌可憐異方樂令人玄鬒皤烟霜窮瑣旅茞若開芳序迎睫平原來還顧殘山去喜見青松林卻辭黃茅嶼滔滔歲已周望望且夷猶衣塵何暇拂足繭不能休碧鷄儷金馬滇海昆池瀉五尺常頞道萬里唐蒙野隋將仆碑川漢相連營下我行更向西綿力倦攀躋硪碌穿危磴蜻蛉控絕谿點蒼眀霽雪抱珥飲晴霓蒲塞重關峻蘭津毒草低□寒鴆鳥下花煖杜鵑迷淜環蜮射渚畷入象囲畦瑩角髦牛鬪斑文筰馬嘶緬書塗貝葉棘&#63139;火照燧松梯風景他鄉別天倪吾道拙雲山巳亂心風塵仍結舌出門各自媚失路為誰悅桑落豈忘憂芃觿詎申結龍吼雄劍鳴驥歌唾壼缺蒼蒼七星關幾時卻東還瀰瀰三峽水奚啻隔中沚黃犬代書郵青龍借歸舟鴈翼翔廖廓猿聲逓阻修何由一縮地暫作錦江遊
出嘉陵江
嘉陵駛且長千里如投梭洋洋者綠水觸石揚白波逶迤似有情相送出褒斜雲氣接江腦日色破浪花冥冥下無極疑是神龍家垂藤飲猿狖奫淪棲陽阿中有南行舟遙遙通三巴惜哉不可往巨石劇狼牙我欲鑱安流手中無莫邪長歌行路難日莫猶天涯
崤關行
晨行崤關道此道一何難曾陵高不極脩坂回欝盤季冬十二月時節正嚴寒馬啼踐霜雪車轍帶岡巒淩澌正堅沍河水無汍瀾通逵結凍溜改徑陟巑岏四望少烟火鳥路俯鴻磐悲風號古水響入玄雲端居人盡塞向行者為槃跚野狼嘯昏侶饑鴈短晚翰迢迢村郭遠行行未觧鞍凜凜歲方晏去去程猶寬勞歌以詠志釋此越鄉嘆
集弘法寺後圃小山
黃鳥語春晚青林生夏陰禪宮靜鍾梵寧知車馬音率爾成嘉遇晤言良所欽對酒俯樓殿步屣陟丘岑謀野既有獲在遠亦會心懷哉幽寂地茲遊可重尋擾擾望城闉欲去愧塵襟
於离會作
遙遙事行役落落無安居奉義徂江漢成旅候軺車密親念暌隔賓筵集華□流聲何肅穆照夜交瑛璵率爾拜嘉貺何以報相於烟霜易淹留日月方向除曲湟浮綠藻太液敷丹渠欲嗣北來音托之西上魚【玊溪云宛曲有味】

【十六卷】＋五言古詩二
【五言古詩二】＋荅程以道 ＋西使將旋臥病移旬 ＋行旅 ＋過河內作 ＋感秋 ＋留別峨石李子雜用選句 ＋晨發高嶢柬丘月渚楊墨池＋西征夜＋五日汎湖 ＋南竄始發京＋江陵別內 ＋離思行【二首】 ＋采蘭引＋送陳德潤還茂州【二首】 ＋雙節篇為參戎郭雲屏二母＋寄余懋昭 ＋擬行行重行行 ＋擬青青河畔草 ＋庭中有奇樹＋續百一詩【十五首】 ＋東望樓＋碧對軒＋學樊圃＋辯義井＋悠然亭
太史升菴文集十六卷成都楊慎著　從子有仁編輯 後學趙開羙校 　五言古詩
荅程以道
驅馬國西門整駕城南端出宿指賓館飲餞臨河干中道逢嘉友誰云行路難四海皆兄弟况是平生歡贈我錦繡叚佩之當礻&#63140;今鞶上縷膠與漆下繪芝與蘭芝蘭芳不歇膠漆情無殫願為雙飛鳧隨君千里翰【玊溪云可與十九首並誦】
西使將旋臥病移旬
江漢起秋色池塘生夕陰蕭條眾芳歛啁唽候蟲吟清光徘徊映圓景散空林采芝歌不發鍊藥行相尋隱囊廢丹帙對晃虛清琹懷哉北望瞩愴矣西飛心端憂與雲結商聲隨風駸晏然山中暮弱懷良難任
行旅
行旅苦日短勞人知路遙忽忽歲云莫客心中搖搖矌野饒寒氣四望但寂寥嚴霜下豐草朔風鳴枯條浮雲起為盖堅氷結為橋【玊溪云下句甚奇又有上句絕稱】白日隱餘照玄陰晻層霄鳴轂無停輪嘶馬不觧鑣飛鳥夕知還征途何迢迢無以&#62699;&#63140;尉苦辛興言自成謠
過河內作
晨行河內道矌然清客心太行北麓近丹流東逝深叢芳金碧岸摠翠瑛瑤林蒲梢逓餘馥柿葉垂繁陰在藻歸樂泳遷喬聞好音客行雖云苦對此一開襟既懷擊壤詠復動滄浪吟古風羙樂土茲情驗於今
感秋
江漢流無極浮雲去靡依類此遠遊子乘障戍邊圻故鄉三千里山川隔音徽日夕桀括栖凉秋熠燿飛离索星霜改端憂節序違處者怨不詹行人歎式微焉得排雲翼遙隨征鴻歸
留別峨石李子雜用選句
羙人仙李姿相期拾瑤草詎意旋嵐風吹我千里道輕舟已迅邁歸信方浩渺所是同心者不得殊懷抱隔江猶恨遙何况滇雲杪路遠夢魂迷思君令人老願托上林鴻好音及春早
晨發高嶢柬丘月渚楊墨池
荒鷄嗥西隣海霞射東壁又携孤劍征去作點蒼客高嶢亦吾廬安寧亦予宅屏居三十年宛如故鄉陌飛屐頻登臨披衣數晨夕別離今幾時重到感疇昔兒童巳長成賓從盡衰白聯榻情綢繆晤語慰衰瘠此行擬何為筋力疲疆場少城雲思紛江陽春夢積一身四處家浮生百齡迫請為勞者歌歌罷轉愁劇
西征夜
寒重旅衾單嘿對燈花謝亂山荒壘間獨客孤眠夜寂寞與誰同尋思似夢中勞勞無止極去去忘西東故鄉孟冬別有約仲冬返人願天不從長征日以遠異縣多相知樽酒話心期含悲不能語淚為生別滋
五日汎湖
鷄鳴海色動日出林霏開紅霞晃金碧赤帝騎龍來新晴宜理棹&#62672;&#63140;丙佛遊仙臺榜歌聲流喝丝管清且諧且湏醉一斗以緩腸九口
南竄始發京
秋風蕭蕭發駈車出郭東問我今何適竄身向南中南中萬餘里去去與誰同親交滿京國只尺難相通且喜脫幽縶未睱悲道窮矯目盻浮雲但羡高飛鴻
江陵別內
同泛洞庭波獨上西陵渡孤棹泝寒流天涯歲將暮此際話離情羈心忽自驚佳期在何許別恨轉難平蕭條滇海曲相思隔寒燠蕙風悲搖心菵露愁沾足山高瘴癘多鴻鴈少經過故園千萬里夜夜夢煙蘿
離思行【二首】
飛蓬無根株飄颻隨風起游子辭家鄉流落在萬里當歌有苦調對酒無欣喜閉門愁緒集出門多荊杞徬徨安所之斷腸分流水水流何潺湲遠遊幾時還
其二 南望蜻蛉道西眺渠濫川石子何磊磊水流何煎煎山川隔宇縣仰視空雲烟鴻飛遠不到書迹何由傳愁來坐自歎氣結不能言願假黃鵠羽輕舉隨風旋
采蘭引【趙弘道憲副因余之此詩改聞名為蘭谷】
廣通縣東響水關產蘭綠葉紫莖春華秋馥盖楚騷所稱紉佩之蘭也人家盆植如蒲萱者盖蘭之別種曰蓀與芷耳時川姜子見而采之以贈予知九畹之受誣千載矣一旦而雪作采蘭引秋風眾草歇叢蘭揚其香綠葉與紫莖猗猗山之陽結根不當戶無人自芬芳密林交翳翳鳴泉何湯湯欲采往無路跼步愁褰裳羙人馳目成要予以昏黃山谷歲復晚脩佩為誰長采芳者何人蓀芷共升堂徒令楚老惜坐使宣尼傷感此興中懷絃琴不成章
送陳德潤還茂州【二首】
鍾鼓寧樂鷃文繡詎飾豨近隨扶搖翔何似搶榆飛勞者恒思息遊者恒思歸達生貴止足君子當知幾宦途類嬰網禾&#63140;免駕真觧徽陽阿可晞髮高崗堪振衣亹亹時過中戚戚何歔欷相期保耋齒逍遙敬良暉
又井絡當坤維岷山出其腹神禹生茲郷石紐何葱欝採藥遣古亭讀書留往谷靈峯隱秘文名山藏仙籙薤尾翔飄鸞穗書昂立鵠瑞恊宛委圖輝映岣嶁曲早慕子長遊晚滯周南躅煩君窈窕尋寄余琳琅錄
雙節篇為參戎郭雲屏二母
周南摽李蘭衛風詠栢舟淑聞播三族苦節傳千秋郭門有雙節今古與同儔千金言&#63140;獲襁褓九原安松楸保抱自黃口相依到白頭仍雲繼閥閱將星紹箕裘天道豈無知世澤楚水流樷桂既林森慈竹還脩脩令伯陳情表惓惓思報劉聖代倚長城豈容歸林丘不日丝與綸封章下冕旒我歌雙節篇石室他年收
寄余懋昭【名勛】
夙昔夢見君攬衣顛倒裳繫君驊騮馬要我野遊翔貽我金僊文合誦聲琅琅方舟青衣水共釣鯉與魴晤言交欵欵携手何洋洋覺來一何見纍然在南荒荒雞嗥東隣明月懸西方搴帷成起坐長嘯達晨光因之萬里風慰言企來章
擬行行重行行
遙遙涉長途悠悠愁我心我心愁未央暌離日以深山高水無梁寄書多浮沉魚樂在故淵鹿鳴思長林覺時影與身夢來禂與衾端居遲日月旦暮如古今孤願人詎知沉憂自難任君子不遐棄懷我以好音
擬青青河畔草
河水清且漣河上多芳草春風二月時千里交河道交河漢家營荒莽少人行日暮凄風起黃沙與雲平雲間有孤鴈附書自郷縣翩翩欲下來聞弦卻驚散草青鴈北飛草枯鴈南歸鴈飛有歸時征人無還期
庭中有奇樹
奇樹生南國孤根來遠方隹名誰不愛植近君子堂春風一披拂花葉何煒煌上有寄生枝亦得沾恩光桂枝陵寒山梧桐在高岡草木非自獻信羙非所將
續百一詩【十五首】
齊庭陳大呂荊國起巫音雪宮繁鍾鼓朝雲進荒滛韶音&#63140;巠既已遠鳳鳥不復吟中和變貞則哀怨蕩人心師矌奏清角晉壤飛祅祲曲工知烱戒燦言成良箴樂象析理亂誰言古猶今
其二 佽飛佩寶劍涉江遇陽侯風濤起連山雙蛟夾行舟舟人甘朽骨壯士故不憂觧衣謝行侶拔劍探靈湫剌蛟同剸蚓怒浪成安流名垂千載譽位取三珪酬嗤彼越王孫榜歌戲中流
其三 豫讓感知已之死無二心青茾敦友義捐軀酬斷金煌煌彼二節照曜古與今國士有餘譽參乘無知音何當續良史鴻筆興幽沉
其四 無恤營襄國詭遇樹崇勳寶符吞中山銅斗揮代君都邑曜錯繡戈鋋耿長雲天道如環運人事猶玦分平原生荿草邯鄲起烟氛一為房陵謳凄惻誰能聞
其五 許由輕九州歸休娛穎顏共伯棄千乘結隱巢首山漁釣性自適軒冕憂相關澤雉苦樊籠神龍樂潺湲何事子牟心猶存魏闕間
其六 大禹入祵邦纍然觧衣行墨子見荊王錦衣吹玊笙豈不易性素所重在全生栖栖非余志皦皦非余情所愧先機者飄然反柴荊被褐懷珠玊何人知姓名
其七 墨子廻車地朝歌佳麗叢新臺既清洒淇水復春融鏘如南子佩錦車同衛公隋珠光照日羅衣香從風招搖過柳市繁華驚孌童垝垣望復關桑中接上宮咄哉贊好德後乘有蹲龍
其八 周鼎鑄饕餮有首不見身食人未下咽災害旋相因禍福互倚伏龍蛇有屈伸何事悠悠子狂冥若眯塵感彼塞翁言宜用書君紳
其九 鄭國有良賈弦高與奚施西市黍離國東遇虎狼師烏犍納犒質白壁通欵辭乙丙已奮氣殽函成積尸小邦得干城強敵亦何為
其十 楚女競吳桑兩國遂交兵膏血潤百里寶玊棄連城蟻穴潰金堤爝火熛山楹毫釐一為跌尋丈忽已傾由蘖在彊場扞禦非干旌安得起宋就永息瓜亭爭
其十一 尺木既有節寸玉亦有瑕清螭游濁水玄澤　星沙小夫工指摘巧言多諠譁丘蚓嗤蟄龍折楊笑皇華不遇明哲人終然成嘆嗟
其十二 隙陰審時運瓶氷知天寒行人在萬里道路多險難放轍愁羊腸方舟畏狂瀾渺渺音問濶迢迢歲月殫采綠動朝思葛生勞夕嘆願言托宵夢馳景隨飛翰
其十三 齊后厭佛士甘與鮒鯢居狐咺行哭諫陳斧斮東閭囹圄繫鸞鳳珩璜帶猿狙燕兵一旦至國象成剝廬達生走奔綏觸子馳亡車遂令爽鳩樂鞠為草莽墟麋鹿游蘇臺不獨傷子胥
其十四 東方本彥士和光在塵喧竊桃朱鳥窻避世金馬門狎俗猶鷗鳥齊物若鷃鵾虛稱羽人流空擬歲星魂柱下自異曲滑稽豈同源惟應夏泰初千載契知言
其十五 葛藟縈樛木兔絲附女蘿夭夭二小草洪蔭仰巨柯鄷邑羙任姒湘渚詠英娥彤管久塵翳妬津生洛河青史傷人彘黃雲驚女訛【緯書黃雲翔女訛驚邦】驏牛信可乘良法在金科【古律妬婦乘牛狥部中】
東望樓
男子志四方焉能守一丘壯遊輕萬里逸跡淩九州撫時厭迫隘胡為此淹留越郷悲南冠騁望登東樓遙樹小如薺連峯如波流穹谷無足音遠水無歸舟跳聽何所見馳目空悠悠海曲歌五噫天末詠四愁崇山自興惻曠野誰與儔焉得雲螭駕托乘從霄浮
碧對軒
仲尼從鳳嬉子雲慕鴻飛興托寥天廓跡與名山依伊予事執鞭夙齡脫馽鞿考室臨蒼莽開軒面翠微碧鷄栖靈景彩翬曜烟霏英岊聳升望晴巒引高晞會心生遠意娛人留清輝玊露綴丹研壁月流金徽息偃忘坐起晤言無是非柱下有遺言所貴知我希
學樊圃【南中謪居五詠】
夙尚丘園心憬彼逍遙樂幸從黑衣行得謝朱丝縳鋤榛理荒疇薙茸搴長薄抱甕代桔槔樹枳當籬落春秋蒔韭菘陰陽分藹藿寒瓜織女薦雲實仙人削紫莧春雨零綠葵晨露泊下箸有常期加餐無爽諾厭酌賓筵醴寧羡屠門嚼聊為野人謀毋詒君子噱
辯義井
息壤海脉通幽壑泉華注浚發百尺靈沛澤千人聚光爛九霞漿羙吸三危露朝綆環村氓夕杓喧隣孺碧甃自葳蕤銀床謝雕鑄南中饒炎燠北陸無凝固漱盥氷齒寒存想玄髮駐蒙莊咲塪蛙羲象占谷鮒甘芳本易竭澄渫良難遇且從投轄飲休傷轠瓽賦
悠然亭
蕭蕭者東籬峩峩者南山山色無遠近如在咫尺間茅亭敞瀟洒蓽門恒反關朝見歸雲駛暮見飛鳥還飛鳥不可即歸雲不可攀悵我窮荒謪再見籬菊班列樹何丰茸流泉亦潺湲永日無氛翳地隙景自閒時枉幽人侶暫觧遊子顏清風巳千載餘波及頹頑

【十七卷】＋五言古詩三
【五言古詩三】＋擬古 ＋大中丞百川張公招飲靜居寺十四韵＋言將北上述志一首荅蘇從仁恩王子衡 ＋送黃才伯【佐】冊封藩府南渭 ＋登大慧寺逌然臺是日杜鵑鳴于北都＋和余懋忠青衣別後追寄之作 ＋瓊音篇寄康對山＋贈張愈光詩【三首】 ＋送終安人王氏葬恩波阡 ＋效古 ＋雙魚鋪＋送崇慶白判官 ＋送曾東石 ＋秋日雜詩【二首】 ＋贈錢少容僉事 ＋送徐用先歸嘉州＋送王舜典知成都＋和方思道毛塢之什 ＋送嚴維中 ＋送郭价甫【三首】 ＋送盧師邵 ＋寄嚴維中
太史升菴文集十七卷成都楊慎著　從子有仁編輯 後學趙開羙校 　五言古詩
擬古
山采交藤下山逢老翁髮白顏轉少疑是古韓終此翁何所居乃在深山中左右狖穴前後虎豹樷風雲徑路絕人跡那能通問年不荅長嘯氣何雄翩然輕舉去策杖如飛鴻
大中丞百川張公招飲靜居寺十四韵
韶序屆仲春遅晷正駘蕩好音流晛睆時服改纖纊英袞枉嘉招夙駕東闉仗祗園敞靜居香燈護龍象名言析秋毫陸海披珍藏稔歲華黍豊樂郊天丝颺曲水跡非陳斜川圖可仰披霧吟泬寥謀野乘閑矌晏粲倚文翁式遏懷葛亮下走本陳人汎愛容衰恙芰製廁端旒塵容酔清酉&#63140;央信宿枉仙翰何以酬台貺杲旭燭覆盆靈籟鳴塞巷永言詎能殫鏤膺矢無忘
言將北上述志一首荅蘇從仁恩王子衡【廷相】
我辭承明直矯志青雲端銷聲絕車馬臥痾對林巒甘此皋壤怡謝彼飈靄干晨夕詠鑿井春秋歌伐檀奔曦豈不疾國火三改鑽遊子戀所生不獲常懷安微尚何足云弱質良獨難衡門坐成遠塵冠行復彈已負濩落性更從樗散官進阻巖廊議退抱江湖歎矌哉宇宙內吾道何盤桓
送黃才伯【佐】冊封藩府南渭
泛泛東行舟迢迢南渭流淪波環楚壤脉別引丹丘竹嶼臨湘烟楓門暎離日金節斗邊來青翰天上出分珪剪桐底鳴珂衣錦鄉江千旋露盖海曲卸雲裝西岸搴芙蓉東周折楊柳燕喜拜華堂鸞謳獻春酒握蘭五夜直采蕭三秋期跂予飢渴想遅爾瓊樹枝
登大慧寺逌然臺是日杜鵑鳴于北都
驅馬出城闕置酒臨高臺高臺見百里坐望西山隈雲氣何飄飄&#62672;&#63140;丙佛接蒿苇前有芳樹林清陰欝徘徊飛鳥遺之音宛轉悽以哀杜鵑非北羽誰遣從南來常恐商飈發使我脩蘭摧長歌行路難感激傷中懷
和余懋忠青衣別後追寄之作
抽簪畫江沙寫出腸斷詞遙寄百里人見君昨夜思昨夜復今朝百里又千里歡遊坐成隔乖離從此始乖離渺何許異國猶鄉土雲從青衣來月自峨眉吐雲月兩悠悠光景為君留因之托宵夢遠到海西頭
瓊音篇寄康對山
晨逢南州牧携手滇之陰言從太白來貽我瓊黃音題封五雲爛開緘雙鳳吟伊人先鳴者夙齡晏清襟良史古班馬逸民今尚禽商泛憫宋玊芻委嗟師金沜東青霞想滸西紫芳心戎旅未云返嵇駕何由尋因聲萬里風調短情方深【尚子平禽子夏二人後漢逸民唐詩安得山中信致書移尚禽】
贈張愈光詩【三首】
孔雀生南涪裴回紫蔚林文采既彪炳與世亦殊音時哉固多觭弶羅比見尋羽毛棽以儷阿閣迥且深一彈哀鵉唱再撫孤鶼吟荒塗不可踐為君愁我心
又迢迢禺氏山珠壁交晶英二六照梁乘三五連趙城兩羙必相合誰言容易并刖足傷卞盉按劍嗟枚生子續艱征賦余和從軍行同心復同患日暮天末情
又大雅淪千載正聲代以微鷹隼乏翰采雉暈無高飛有鳥來西極羽群實所稀風穴吸沆瀣天池濯毛衣翽翽千仞翔郁郁九苞輝君才文苑鳳隼雉焉能希梧枯醴泉渴日暮恒苦饑何時逢天老駕言玄扈歸
送終安人王氏葬恩波阡
石流何湔湔湟潦增其波天陰日勿晚曠野悲風多嚴霜下喬木零雨泫柔柯蕭條我行野傷心悲如何中道失嘉耦送此山之阿凜凜歲方宴誰與同歗歌加看彼鳥雀各自安其窠
效古
朝遊巍峩宮暮墜崝巆壑面笑皆成嘆春華秋已落耳餘互侵陵田竇相傾奪富貴生不仁榮華有銷鑠何如啇山翁茹芝詠莫莫冥鴻度逵陵樊籠豈栖託
雙魚鋪
岧岧山上亭上有雙魚字回顧望新城欲將雙魚寄泛泛東水流蘋藻相蒙翳釣竿何嫋嫋魚尾何曾麗緘意付歸風日暮江之氾
送崇慶白判官
宦蹟標南郡賢勞賦北山分携千里外留滯一年間梅閣春全隔花宮月幾彎水聲隨露冕塵路損風顏別路遙岑合離亭二水環永言君子贈懷惠野人攀共道鶯遷近來瞻馬首還
送曾東石
文鳥生岷山來翔十二樓覽德簫韶下長鳴向南州翩翩慕儔者日&#63140;卷言不可留河梁一相送飄風吹方舟山川隔光彩嘉會期三秋清啇易終曲何以慰離愁常恐麗澤遠索居多愆尤馳心如日月光彩隨南流脫有歸飛翼因之問阻脩
秋日雜詩【二首】
秋霖溢城闕后土何時乾周行無轨轍出入阻且艱長安有一士蓽門晝長關開徑理蓬蒿荒我蕙與蘭蕙蘭日將歇蓬蒿不可刪仰首向浮雲慨然增永嘆
又羲和運天晷候蟲和歲陰昔為莎鷄羽今為蟋蟀吟感彼蕭條節動此棲遅心旅人在異鄉相思夢同衾登臨一以眺但見丘與岑清冷含廣澤悲啇印遙林結軫還歸來當軒撫鳴琴幽蘭久不奏誰哉知此音
贈錢少容僉事
之子體英彥弱齡稱國華先名出藝苑發跡翼名家澄清攬飛轡亨衢有高車儀鳳自覽德神羊本觸邪當今爽鳩墟千載同其嘉翱翔属宇縣音塵非天涯離居欲有贈持此代疏麻勿言吏道迫坐令爾音遐
送徐用先歸嘉州
客有歸歟嘆言從隱者流高議在青瑣吾道付滄洲滄洲多故人夙昔諧幽賞嘯歌丹崖邊携手紫霞上壁津春水生波浪動江城岷嶺秋芳落清音滿蘭若亦知江湖憂不廢登臨樂迢迢結桂枝望望阻相思殷勤三歲字惆悵四愁詩伊予慕儔侶暌離分晤語何時峨眉雲來作人問雨
送王舜典知成都
新觧郎官綬遙分太守符嚴程趨左蜀歸榜過東吳玊壘關雲凈青城嶺月孤乹坤回治象江海接亭衢露冕仁風播隨車觧澤濡滮流通暍壤生色到寒蕪筐篚窮方貢兜鍪罄國湏幾年懷樂職今日會昭蘇廉范歌當繼王褒頌不諛循良千古事肯負兩輪朱
和方思道毛塢之什
毛塢之什棠陵方子所作也一曰出棘竹二曰觧藤杉三曰竈舟&#63140;瓜桐四曰榼中鯉升菴子讀而愛之倚而和之改為冉冉孤生竹裊裊杉上藤愔愔竈舟&#63140;瓜桐育育榼中鯉如其章如其句如其意如其聲 冉冉孤生竹遅此方苞月玊節本璘珣孚尹亦旁達&#62694;&#63139;叢棘紛紏纏興言誰剪伐詩人執斧柯君子在林樾朝看清陰成暮聽啇飈發一歌猗蘭榮再占泰茅拔不有栽培心曲直竟何掘
裊裊杉上藤翳此荒水濱蛇蚓一以結虬龍何申申清風扇中壤渥露漙高旻奇樹既有華散木亦有身歲寒異凋謝發生何齊勻匏瓜徒自係持此嘆迷津誰當貢衢室上與階蓂倫
愔愔竈舟&#63140;瓜桐采自樵人塢徽軫不得薦槫櫨亦何補况復近庖廚宮啇委泥土哲匠秉清矢&#63140;見知音慕中古正聲歸雅琴俚耳藺簧鼓中郎不可見虎賁猶堪取何時期幽尋淥水遊春渚
育育榼中鯉本是充庖魚戢鱗隱文章駢首相沫濡豫且下清冷元君夢玄夫品物雖異流共戚亦通娛但取莊生樂那知子產愚放之悠然逝相忘於江湖誰言爾為爾自信吾忘吾
送嚴維中
北辭鳴鳳池南登歌鳳臺命儔嘯匹侶羽翼臨當乖舲舡張且歙河水瀠復洄靡靡君行邁悠悠予軫懷離日汀洲下驚飈林葉頹分襟一為別懸旌搖以摧會合良不易臨岐重徘徊圭章多特達清角少喧豗贈言無他&#63150;日耳力&#63151;聲儀望重來
送郭价甫【三首】
洋洋北流水搖搖南行舟良友當遠邁祖帳臨汀洲歡觴恒易滿別襟苦難留形影邈千里德音誰與酬
又德音無與酬悵然興我思人生非鹿豕安得免乖離河洲有芳蘭采之堪贈貽猗猗揚馨香千里同襟期
又襟期千里同川塗兩都通王道方砥平高衢騁駿雄東賓問西主南燕遰北鴻音塵豈廖廓端居有長風
送盧師邵【名雍】
空谷滯跫步石山枉佳招長風自遠來逸翮懷迥霄期我于浮城投我以英瑤我僕巳整駕我馬亦在鑣愁霖泥修途江廣詎通舠粵子暌昔約伊人阻今朝良會虛高言三遊絕孤標神襟重悒悒悵望倚逍遙佳期曠何許碧雲生泬寥願附同聲翼因寄相思謠
寄嚴維中
羙人在桂林貽我金琅玕高情與逸思遙下青雲端相去萬餘里黃鵠飛猶難湘灘何悠悠衡麓峭增盤擊汰浥清泚振衣凌巑岏奇觀洞前古嘉藻留英翰壯遊輕路永遠別驚年單夢澤流澌觧鈴峯零露漙遵途返星駕會闕峩雲冠伊予嬰夙疢塊然慕朋歡愧彼桑蓬志甘此藜藿安懷書重端綺佩言芬如蘭始願愛青華終期同歲寒酬德遂有述展歌情未殫

【十八卷】＋五言律詩一
【五言律詩一】＋採藥 ＋暑夕 ＋松韶關吊孫松山中丞＋閏春廿日夢在金沙寺與劉珥江及三際禪侶清話覺後因記之并寄珥江＋桐花 ＋苦熱 ＋贈高白坪方伯 ＋江陽秋熱八月作＋六月八日第四雛生用韻答二韓表弟＋少宇宋公夕飲行臺 ＋詠繩橋＋元宵宿北岩開公房 ＋王母瑤池圖壽李右川母張太安人 ＋哭徐用先 ＋西施詠＋戊戌除夕贈縈經徐尹＋辛丑新正 ＋來報豚兒生志喜一首＋寄中麓李伯華 ＋秋風引＋星回之夕夢一羙丈夫自稱宋玊謂余曰公獨無詩贈我乎夢中作一首四句覺後續之 ＋夏雨 ＋夜次寧郭 ＋下連山＋春夜望月 ＋梓潼道中 ＋早發觧州 ＋夕泊江陵 ＋乙酉元日新添舘中喜晴 ＋西使後期柬尹舜弼 ＋琉璃河＋孟津【二首】 ＋青橋 ＋錦城夕＋九日遂寧縣郭西登高＋遊靈泉寺此地有席司諌讀書處感懷興悼一首＋咸陽 ＋硤石道＋層臺驛＋箐口關＋觀刈稻紀諺【二首】 ＋雲隱林中 ＋宿龍宇寺 ＋送張惟信冊封唐邸因歸省母 ＋高嶢臥疾喜簡西嶨至自滇城 ＋永寧諸賢送至魚鳧關＋寒夕 ＋畢節簡蔡席二廣文 ＋瓦店濘塗峻嶺 ＋再會東畮 ＋三會東畮 ＋臘八日與墨池野酌遅丘月渚

太史升菴文集十八卷成都楊慎著　從子有仁編輯 後學趙開羙校 　五言律詩
採藥
危蹬捫蘿上名山採藥遊木條刋落鴈籬蕋剪牽牛簡子紅仍豔長卿翠欲流三花聊永夕一葉莫驚秋
暑夕
工跳昭侯蚤翾飛露女蚊青蒲眠不穩白羽揮徒勤南浦生凉月西郊聚密雲星橋歸思逼力疾坐宵分
松韶關吊孫松山中丞
京兆推孫寶郇瑕得智罃才教烽火靜已見謗書盈夢斷瓊瑰水魂歸貫索城故山聞笛處松壑動悲聲
閏春廿日夢在金沙寺與劉珥江及三際禪侶清話覺後因記之并寄珥江
錦水白蘋渚金沙青豆房名僧偕梵志才子共劉郎覺路花非染靈山草亦香碧雲牽別夢忽寤在江陽
桐花【甲戌年作追錄于此】
曲水惠風輕桐華正吐英枝條引晨露【世說清露晨流新桐初引】門巷近清明剪剪寒應盡霏霏雪不驚啄花夭鳳小又見綠陰成
苦熱
溽暑蒸潤土火雲燒遠空閉戶類螺蚌觧衣真倮□枕石無凉氣揮扇亦炎風引脰望西顥金伏何時終
贈高白坪方伯
稅駕辭薇省披林構草堂虛舟分雪浪泰宇發天光芹藻金籯外芝蘭玊砌傍丹丘何必問此是白雲鄉
江陽秋熱八月作四序重開夏【俗言天下三伏瀘州六伏】
三炎未解威心遅氷雪節體想芰荷衣靈籟無清吹嵐光灭翠微閬風與玄圃羽翼詎能飛
六月八日第四雛生用韻答二韓表弟【適甫述甫】
茅舍亦懸弧欣看第四雛自憐牛舐犢誰謂蚌生珠娛老堪提抱成人任魯愚多情二表弟良夜待傾壼
少宇宋公夕飲行臺
凉雨凈紛埃華筵向晚開疏星臨紫宙新月照烏臺麗句高難和玄言聽未回詎詶傾盖意無柰別旌催
詠繩橋【追錄】
度索尋橦國升猱飲狖形俯窺愁凈綠仰睇失空青雨過苔絙&#63150;&#62673;&#63143;云土&#63151;風來箐霧腥天將限夷夏何用罪坤靈
元宵宿北岩開公房
旾醉依蓮社宵談衍葛藤雲僧標指月天女步然燈桑下經三宿蒲團了一乘何湏分垢凈持此問南能
王母瑤池圖壽李右川母張太安人【乾州永壽】
仙鄉名永壽仙李即蟠桃彩服晨趨數瑤池夕晏高遐齡還再閱恩詔見重褒笙鶴三天下雲中聽響璈
哭徐用先
子卿還絕漠賈誼返長沙共喜天才定俄驚日已斜頹峯縈九折逝水繞三巴掛劍應無地飛蓬慘淚笳
西施詠【張禺山云絕似太白】
羙人出南國名字號西施鸞舞隔烟霧魚驚沉網絲輕盈羞燕尾窈窕妬蛾眉一入吳宮去姑蘇麋鹿時
戊戌除夕贈縈經徐尹
今夕知何夕明朝是歲朝雪封嵐氣凈雲護嶺天遙楊柳驚橫吹梅花起麗譙故人新酒熟儲興欵春宵
辛丑新正
貴竹逢新歲寂寥空舘時泉聲為滴漏原燒作晨曦野戍擊析早山衙開印遅春盤羅鬼菜凍體欲流澌
來報豚兒生志喜一首
魚札報堂琅犀兵走阿幢弧懸金雀幔花燦玊蟲缸老蚌寧嘲晚明珠訝許雙歸來梨棗熟笑傲倚陶窻
寄中麓李伯華
中麓何山隱青丘太岳東藏書侔宛委問道即崆峒鸞鶴烟雲駕烏蟾日月籠相求天路迥惟許谷神通
秋風引
霜凜行&#63141;&#63112;蘆急秋深懸炭輕觱篥吹籬響熠燿傃堦明盧女流黃色班姬擣素聲誰教明月引翻作苦寒行
星回之夕夢一羙丈夫自稱宋玊謂余曰公獨無詩贈我乎夢中作一首四句覺後續之
文藻三閭並幽懷九辯知雲為巫峽賦雪作郢中詞茅屋還遺址蘭臺異昔時鴻裁誰獵豔空自拾江蘺
夏雨
微凉生細雨半夜似新秋玊軫琴丝緩金爐香氣浮簷花濺碎滴地鏡俯清流東閣多閒暇西池好倡酬
夜次寧郭
風急毳裘輕關河向晚程星從鴉背出月傍馬頭生雪店懸燈影寒譙送角聲鄉園知日遠夜夜夢瑤京
下連山
一辭青鎖直長望碧山阿鄉樹雲中出京塵馬上多釣航依水竹精舍入烟蘿春色催歸興風光待嘯歌
春夜望月
今夜南樓月中天北望賖星河分宇縣鍾漏隔京華露砌光含竹春江影泛花留連竭樽蟻潦倒待城鴉
梓潼道中
小市孤烟起平岡落日斜素林驚夕鳥錦石戴寒花悵別關河晚憑高眺望賖上亭今夜月流影夢還家
早發觧州
旅宿先鴉起歸心與鴈爭氷霜殘臘路花柳上春城隱士嘲西笑騷人感北征勞生應物理奔走愧虛名
夕泊江陵
西陵白雪晴南浦綠波生海燕先春至沙禽恒夜驚竹房燈下市花舫月中箏且醉桑郎酒休傷萍客情
乙酉元日新添舘中喜晴
白日臨元歲玄雲放曉晴城窺氷壑迥樓射雪峯明客鯉何時到賓鴻昨夜驚離心似芳草處處逐春生
西使後期柬尹舜弼
綠蟻離觴困青驪首路淹江皋遅白日嶽麓近朱炎別夢春猶隔勞歌夜未厭刀頭詎可問飛鏡轉纖纖
琉璃河
碧水琉璃凈朱橋牛斗新風花回曲岸春樹隱平津清梦繞江汜佳遊限洛濱肯停飛盖影未洗化衣塵
孟津【二首】
檣櫓橫移岸樓臺背枕河飛甍臨積水懸霤下洪波蛟避荊飛剌龍驚女激歌自憐非估客風浪飽經過
又河曲風烟古天涯旅望深津樓環日漵碣石帶雲岑竹箭春添溜蒲帆暝逗陰岷源千萬里何處是江潯
青橋
閣道盤雲棧郵亭枕水涯猿猱臨客路雞犬隔仙家風起青丘樹春迷玊洞花【玊溪云真唐句】旅懷今日豁停幰問褒斜
錦城夕
錦波澄霽色丹樓生晚輝江光二流暝橋影七星稀猶明叔度火未息文君機南陌驂騑度東城鍾漏微【玊溪云初唐氣格】
九日遂寧縣郭西登高
烟霞萬里開鴻鴈幾行來【玊溪云登高自見】江近飛烏國山高戲馬臺霜華沾旅服霞影落仙杯坐惜佳辰晚斜春未擬回【玊溪云蜀有此景】
遊靈泉寺此地有席司諌讀書處感懷興悼一首
司諫幽栖地空門歲月深泉臺埋玊樹靈境閟仙音逝水興三歎遊山廢九吟風徽何寂寞松栢自蕭森
咸陽
帝里繁華歇神皋歲月多【玊溪云二句用事精到】秦城依北渭水象天河頹堞無遺土驚川有逝波丘陵沉霸氣松栢起悲歌【玊溪云千古感激】
硤石道
石壕環陝驛澠水帶崤關東望封泥谷南連積甲山秦輪無隻返趙壁有雙還陳跡虛無裏荒臺蔓艸間【禺山云用事似王楊】
層臺驛
陡坡千百磴破店兩三家濕竈薪無熖磽田飯有沙瘦兵宵泣血猛虎晝磨牙行路難如此羈愁一倍加
箐口關
箐口關何險山頭路更賖淩兢磨旋蟻屈曲陣蟠蛇官舍惟孤舍人家無一家客心何處切夕照閃歸鴉
觀刈稻紀諺【二首】
平章門外路散策喜凉天雨漲青蛙水秋成白鶴田林塘聞牧笛墟里起炊烟欲問滄洲趣滄洲趣不傳
又田父邀予說秋成此歲多草頭占月暈米價問天河樂土寧無咏豊年亦有歌惟愁軍餉急松茂正干戈
雲隱林中
燕坐洗塵顏風林久未還眾流爭漱浦群瀨欲聾山鳴蚻楊陰靜飛蠝檜影閒晚來空翠濕似覺雨斑斑
宿龍宇寺
二妙此招携雙林狎遁棲禪僧香霧窟樵子青雲梯寶樹飈埃凈曇花色相迷有為應咲法詩句續燈題
送張惟信冊封唐邸因歸省母
鳴玊遙持節分珪重剪桐驊騮開蜀道蟋蟀采唐風稅駕雲山外廻舡月峽東還將南陔什一奏北堂中
高嶢臥疾喜簡西嶨至自滇城
隔戶聞來屐移燈坐對床澄心披樂霚點髩訝吳霜便欲開棋局還思減藥囊天涯故人少且願駐飛航
永寧諸賢送至魚鳧關
遠送魚鳧外離情柰若何今晨岐路泣昨夜燭房歌西上滇雲影東流藺水波生還如有日相伴老漁簑
寒夕【七十行戍稿】
東西垂老別前後苦寒行旅鬢年年禿羈魂夜夜驚舂鉏胷內貯石闕口中生讀書有今日曷不早躬耕
畢節簡蔡席二廣文
鶉衣裹凍身荒館夜難晨冷榻誰相伴寒爐獨可親途窮千慮失天遠四愁新夢裏兒童戲醒來倍愴神
瓦店濘塗峻嶺
古木千章合飛霙六出齊馬行氷上滑人向霧中迷屐齒穿空石昆蹄陷弱泥幾時辭梗泛垂釣隱桃溪
再會東畮【癸卯歲】
南來復北去暫會又離群投館日卓午緩程春正分楊園花勝雪雉堞粉如雲白首猶行役勞勞愧隱君
三會東畮
金醴醉連宵瓊枝別此朝折梅臨堠館結桂佇河橋燕笑風前斷驪歌雲外飄青山有明月愁影轉蕭蕭
臘八日與墨池野酌遅丘月渚
散步謫仙橋嚴寒酒易消雲容將變朔風信巳鳴條只為朋從好渾忘旅寓遙清吟遅月渚剪燭永今宵

【十九卷】＋五言律詩二
【五言律詩二】＋正月二日觀社 ＋發安寧＋正月十一日宿祿豊寄丘月渚楊溪山張見梅楊墨池＋與李葵之段憲卿夜飲＋留別安寧滇城諸友【二首】 ＋廣心樓小酌憶張禺山＋劉羲亭訪予高嶢宿毛氏萃芳園夕歸＋五月二日太華寺會效韓昌黎 ＋宿積翠巖 ＋遊玊案山寶珠寺＋酬金秀才 ＋烏撒喜情 ＋大理春市因憶李仁甫＋大華寺即事＋大相公嶺 ＋招劉善充 ＋送毛東鎮往臨安＋魚鳧關讌別趙龍巖僉憲 ＋北橋離席留別趙州諸子 ＋荅馬敬臣【二首】 ＋荅楊從龍給事 ＋感通寺＋次張大理文柔別後見寄韻【二首】 ＋水邊梅影 ＋夢遊感通寺簡諸友 ＋謝楊肅菴都諫惠筆 ＋亭前引水名曰墨池 ＋過石樁村訪唐河東剌史王仁求碑【二首】 ＋玫瑰花＋竹戶 ＋海篺 ＋出塞 ＋詠霜 ＋滇池泛舟見新鴈＋中元夕望開福寺塔燈＋詠琵琶＋春江曲＋折楊柳＋雨＋青橋驛＋渡黑龍江時連雨水漲竟日乃濟＋憶用敘弟 ＋同祝鳴和錦江泛舟 ＋遊中嵓寺 ＋次胡孝思中嵓韵＋候朝簡王舜卿 ＋桔栢渡＋重過華清宮＋臨晉道中 ＋七夕億遠 ＋送王維賢吉士出知廣德州＋周彥通侍御秋齋【二首】 ＋齋房春夕 ＋酬郭司業 ＋送余懋忠 ＋春雪 ＋春雨 ＋惟信朱曉早發至古店回詩見寄次韻＋清源樓觀漲【二首】 ＋寒＋梅天郊晚 ＋寒食見梨花＋寒霄月色 ＋寄許玊林 ＋詶袁永之 ＋寒夕 ＋送朱參政良矩還金華＋秋夕高嶢早起 ＋村曉 ＋寄王雲巢 ＋懷韓子中 ＋寄張愈光 ＋贈王民望【有序　五首】 ＋高嶢夕＋贈別陸後野＋送人之吳楚＋舟曉 ＋與胡在軒簡西嶨泛舟至柳壩晚歸 ＋滇曉 ＋元宵雪＋九月望日與諸弟夜泛＋次夜 ＋登金華山玊京觀中有陳子昂書臺【二首】 ＋昭化飲咂酒＋早發神宣驛＋長安遇雪 ＋沙河縣＋春雪寄內 ＋十二月朔旦南郊扈從省牲＋送內弟黃秀卿 ＋癸未除夕 ＋夜泊 ＋送鄧士曾給事以言事謪金壇名繼曾＋秋日枕疾【四首】 ＋春月臥病至夏首＋新秋悼亡【二首】
太史升菴文集十九卷成都楊慎著　從子有仁編輯 後學趙開羙校 　五言律詩
正月二日觀社
滇海曾觀社重來歲月更江山依舊麗耳目幸猶明礻&#63140;玄服兼村雅香醪雜濁清杜陵詩句在久客惜人情
發安寧
悠悠戎旅情甲鼉汨吾征征馬諳舊路飛鴻戴前旌倭遲此周道來往非夷庚東君憐衰朽假我以新晴
正月十一日宿祿豊寄丘月渚楊溪山張見梅楊墨池
客星無定影驚鵲又遷枝避地仍多阻還家未有期東橋花月夜南浦蕙風時携手難同賞勞歌寄所思
與李葵之段憲卿夜飲
旅寓逄新歲芳隣聚此宵梅花普賢寺楊柳謪仙橋又醉雙文酒休歌獨酌謠并州故鄉地渾忘路迢迢
留別安寧滇城諸友【二首】
垂老西來日天涯此會稀馬啼聲特特鴈陣影飛飛南海情偏厚東坡語未非海&#62788;&#63141;土岑寂地車轍滿荊扉
又垂老東還日天涯此別稀關山歸馬地江水釣魚磯秉燭情何盡啣盃淚欲揮相思幸相問處處有鴻飛
廣心樓小酌憶張禺山
久客高嶢上登樓眺望頻雲連呈貢雨花接晉寧春蘇李詩篇盛陳雷意氣真不逄劉會孟誰識兩仙人
劉羲亭訪予高嶢宿毛氏萃芳園夕歸
坐對仙巒暝歸防竹徑幽玄亭雖寂寞清話且淹留書足揮毫興宵添秉燭遊遊仙何必賦即此是丹丘
五月二日太華寺會效韓昌黎
雨後來更好山水有清音紫霞池上酌白雪丘中琴悟以千佛偈因之九仙吟聞鍾發深省風&#63141;立爾灑塵襟
宿積翠巖
曉色動香塵天風雜梵聲鷄鳴關樹白龍臥海波清湘浦行捐佩滄浪坐濯纓思歸還引望懷古若為情
遊玊案山寶珠寺
名山已發興空宇復離羣開樓見西海出岫指南雲泉華玊霤接風籟紫宵聞前朝一片石金薤剝苔文
酬金秀才【鎬浙江武康人】
伏枕抱疾日閉關餘春時欣聞空谷音適與中林期清風灑蘭藻零雨坐茅茨翻然不可見悠哉寄遐思
烏撒喜情
易見黃河清難逄烏撒晴陰霾既巳豁險道况復平蜀日杳千里滇雲惟十程江花與江草異國看春生
大理春市因憶李仁甫
海國櫻桃市春山蘭蕙遊青絲盤騕褭紅頰醉扶留狼荒金莫辨鮫宮珠暗投佳人眇天末因之問阻脩
大華寺即事
舊雨高嶢上新晴太華中松門巾&#63140;登山靄蘭渚鏡文虹鐘動烟花紫燈然暝色葱山僧多養馬疑是古支公
大相公嶺
九折剌史坂七擒丞相橋沉黎漢原古嚴道蜀關遙策馬氷槽滑乘橇雪濘消我行再經此感慨一長謠
招劉善充
戎旅九塞上暫歸如夢中雙江碧雲合九橋明月同搖心渺天末携手期城東佇立永今夕銀蠟粲銅缸
送毛東鎮往臨安
縹縹碧雞使蕭蕭斑馬羣離亭方禁酒征路正炎氛水弩含沙影天鳶墜火雲歸音期蟋蟀莫待海花紛
魚鳧關讌別趙龍巖僉憲
有美臺中彥懷予別思長薄雲隨馬首落日送漁梁野燎山多黑江秋荻已黃搖搖愁轉旆寧用訴華觴
北橋離席留別趙州諸子
漂泊猶戎旅羈栖且歲年又傷南浦別重醉北橋邊烟樹環江滸風花簇野筵鄉心那可問愁思繞離絃
荅馬敬臣【二首】
北闕承恩譴南荒作旅人可堪同瘴癘猶自隔音塵鶴嶺霏烟外螳川積水濱三年不相見兩地各傷神 空宇澄新霽殊方報早秋凉風天末樹明月海邊樓塞草封歸望湘蘭喚別愁來章三復罷對酒不能詶
荅楊從龍給事
仙居深紫府旅望渺蒼波五夜勞魂夢三年阻嘯歌雲心陶令遠秋興杜陵多魚浦南風便龍關一羽過
感通寺
嶽麓蒼山半波濤黑水分傳燈留聖製演梵聽華云壁古仙苔見泉香瑞草聞花宮三十六一一遠人羣【寺有僧無極者洪武中首率僧眾歸附朝京御製十六詩送之還詩云眾僧經通佛旨語善華云華云華言也】
次張大理文柔別後見寄韻【二首】
四牡何時發雙魚此日將別離驚草綠衰謝感芸黃澤畔風霜勁天涯歲月忙欵襟難借問濡跡但相望垂老雲南戍逢君海上州桂招非小隱萍泛是同流江漢詢幽側關山慰阻修欲酬平子贈空有畔牢愁
水邊梅影
玊宇曖微霄瑤華擢秀翹貝宮浮藻景魚浪凈蘭橈珮冷漢皋橘珠明河上蕭不逄南雪唱空倚北風謠
夢遊感通寺簡諸友
李白題詩寺文簫鴈韻樓海光浮樹杪山翠滴牀頭熱想寒泉濯春曾煖谷遊暝鐘蘿月下清夢一相求
謝楊肅菴都諫惠筆
彤管分青瑣瓊緘到紫巖草玄疲執戟花夢老江淹嶰谷籜龍健寒宮桂兔尖無因白雪唱空擬碧雲瞻
亭前引水名曰墨池
金潭朝洗菊玊甃暖滋蘭何如玄阯水分作墨池瀾烟雲生几席星斗宿闌干問字休携酒仙家沆瀣寒
過石樁村訪唐河東剌史王仁求碑【二首】
唐代河東守周朝聖曆時土花封綠字石髮被金碑泣露麟猶臥嘶風馬自悲荒原誰過問郡乘不曾知 鳴蟻古河東川原勢亦雄城荒吊華納山遠問蔥蒙玊筯埋天祿銀鉤剝畫蟲閭丘名姓在鄉袞仰清風
玫瑰花
庭際玫瑰樹含芳當坐隅春盤紅瑪瑙曉帳紫珊瑚風信翻霞錦天香綴露珠仙壼春醞好留著醉麻姑【玫瑰花入酒尤佳】
竹戶
竹戶少塵埃濃陰欝不開靜聞清露墜凉送好風來鳥下彈瓊粉蟲行篆紫苔無人共欣賞坐嘯獨悠哉
海篺【即葑田也浮於水中東西往來】
芳洲隱蘋末葑埒寄蘆中上下隨春水東西逐夜風浮家還泛宅斷梗復飄蓬感物傷羇思生涯愧海翁
出塞【地名六朝體也】
烽火照甘泉刁斗出祁連錦車衝鳥穴翠日&#63140;毛度鷄田高柳分斜月長榆合遠天交河氷正結心斷玉門前
詠霜
天駟粲寒芒青腰騁素粧珠簾銀蒜白金井碧梧黃漢署宵鍾徹胡庭曉角長豊貂無暖色坐待燭龍光
滇池泛舟見新鴈
忽見行行鴈來應自故鄉天涯多少路雲際幾乎霜滇水饒葭菼禺山足稻梁金河尔休戀無限虜弦張
中元夕望開福寺塔燈
窣堵高千尺然燈達五更剛風吹不灭甘露洗還明龍燭真堪並蛾飛不敢驚&#62759;&#63140;夔升何矯捷應見闥婆城
詠琵琶
廻窻暎華表連環繫錦縧桃葉雙鬟小楓香一調高牛羊上青塜狐兔沒黃蒿留賓芳夜促且欲醉蒲桃
春江曲
時女翫春翹新梅發遠條風香隨步步雲彩豔朝朝悵望迷晴浦音書候晚潮玊輪江上水心斷木蘭橈
折楊柳
白雪新年盡東風昨夜驚芳菲隨處滿楊柳最多情染作春衣色吹為玊笛聲如何千里別只贈一枝行
雨
蟬咽枝頭露鳩摶樹杪風窻窻凉意足葉葉雨聲雄案對燈花喜宵分簟色融不知何水部吟斷滴堦中
青橋驛
鉄壁千秋雪氷崖萬壑雷人家比星散鳥道入雲回旅寓山河隔鄉心日夜催客行春又夏不見捷書來
渡黑龍江時連雨水漲竟日乃濟
飛鷁朝暾霽停驂午漏分客心隨水急人語隔江聞雨過添清氣風生愛縠紋中流歸棹穩跂望有來群
憶用敘弟
阿弟遠行役一年無定居勞勞恒念爾寂寂正愁予日月攀芳樹雲霄隔素書燕南池草綠應好賦歸歟
同祝鳴和錦江泛舟【名鑾】
八月茅花水諸天桂子風追凉琪樹底擊汰錦亭東人境囂塵隔仙曹逸興同城樓鍾欲動斜照帶微紅
遊中嵓寺
高閣諸天近長江客路分帆開山吐月鍾動水連雲漁唱通宵起樵音隔浦聞佛香渾不斷散作南岧薰
次胡孝思中嵓韵
翠微連寶地青靄壓雲堤俯瞰行人小平瞻遠樹齊振衣淹暮屐廻棹聽寒鼙雨歇楓林靜荒鷄尚未啼
候朝簡王舜卿
文華接武英鳳吹應雞鳴月晃牙牌字風傳玊珮聲天香飄左掖宮漏隔西清不是班行迥焉知夙夜情
桔栢渡【在昭化縣東二里】
桔栢古時渡江流今宛然名存巴國志詩有杜陵萹鴇鷁衝烟散黿鼉抱日眠分留餘物色朗詠惜高賢
重過華清宮
綉嶺仙人閣華清玊女湯山川猶氣象臺殿久荒凉暖水生烟霧寒松受雪霜碑文無歲月螭首臥牛羊
臨晉道中
茅店昏烟集榆鄉燎火開宵征何太急暝望忽相催月樹群鴉散霜橋列騎回觧城聞漏點星宿滿梅臺
七夕億遠
離人惜離景星聚又星分雙津烏鵲候三山鸞鶴群錦江澄夕浪玊臺生曉雲山途何渺渺愁思極紛紛
送王維賢吉士出知廣德州
朱方新出守玊署早知名邦域周千里文章漢二京鳳皇天北顧鴻鴈暮南征清賞何由共瓊枝別後情
周彥通侍御秋齋【二首】
北斗臨茅宇西山出蕙樓凉風吹玊樹明月下金丘歌對梧桐語辭因叢桂留高人耽吏隱不是采真遊 鳳皇巢扈閣蟋蟀在西堂廬是承明地園非避世墻清琴宵弄月白簡晝飛霜采采籬邊菊相期重晚芳
齋房春夕
青雲臨鹿苑煥景入虹梁燕坐諸天近齋心五夜長塵埃徐孺榻燈火贊公房隱隱聞清漏迢迢出建章
酬郭司業
元歲天齋裡新陽月令逢僧房聯下榻仙珮待鳴鍾雲會連枝比宵分隱几慵同心成坐隔回首是行蹤
送余懋忠
河上氷猶合關山鴈未回君行阻舟楫征馬犯塵埃天遠驚離袂春寒入勸盃江東碧雲外日暮獨悠哉
春雪
南雪轉東風千門四望同愛穿珠箔透愁點玉堦融竹覆玲瓏葉梅殘綽約樷夕窻還暎白蠟炬更添紅
春雨
春雨掩柴扉勾芒力尚微潤通瓜蔓水寒透木綿衣大澤龍蛇遠空林鳥雀稀山翁多甲子杖屨候芳菲
惟信朱曉早發至古店回詩見寄次韻
井轄虛投夜河橋暝發時明星將夙駕重露欲沾帷南浦蘼蕪合東門楊柳垂回風飄錦字空谷寄遐思
清源樓觀漲【二首】
潢潦飛櫩外洪波古堞前山收玄豹雨江展白虹天牛馬迷昏谷魚龍失故淵樵人歸太晚隔浦認炊烟 雲色含山色濤聲撼樹聲枯槎何處下怒浪幾時平退鷁昏相失飛烏晚對鳴如何誇海若猶自詫莊生
寒
天籟調寒吹神鑪煉曉霜稍驚綿力薄還訝葉聲長畫戟歸邊將青綾直省郎誰論萍氏禁湏問麯生方
梅天郊晚
連日黃梅雨&#61242;&#63139;黽聲積漸多豐年無赤地平墅似銀河園篠凉生葉堤檉水沒柯半村斜照裡收釣晒漁蓑
寒食見梨花
寒食村藏寺晴光水見沙老僧閑貝葉邀客看梨花塵外氷壺瑩風前玊樹斜洗粧猶待雨春態倚雲霞
寒霄月色
眀月流寒影低櫩復轉廊雪霜留澹白參昂伴昏黃野徑多樵笛江村有釣航不教烏鵲定直待燭龍光
寄許玊林
吾憐許玊林道氣夙齡深懸車未華髮解佩晏清襟山水歸與興琴樽靜者心紫芳行可覿丹竈擬同尋
詶袁永之【書自陽朔寄來○袁名袠】
書到滇陰日封題陽朔春同心雖異縣未面巳通神駿發高岑後鴻裁曄壽新【永之近著皇明獻實】伊予嗟暮耋顒子掞天宸
寒夕
壁月寒生暈銀河凍欲氷簷花穿霚淞窻纸戰風稜桂火噓難熖蘭膏坐自凝新梅如姹女粧束待晨興【霚淞木氷也著樹玲瓏如花諺云霜淞打霚淞貧兒備飯甕】
送朱參政良矩還金華【朱名方】
仙人無白髮何事早歸山東海文鰩逝南雲倦鳥還竹林同晉逸芝嶺異啇顏明月和清夢隨君度雪關
秋夕高嶢早起
獨向高嶢宿遙聞水寺鍾疏燈青耿壁斜月翠沉峯星點螢穿竹潮音鶴舞松明湖開曉鏡倒影木芙蓉
村曉
水寺霜鐘起山樓曉堞迷長庚配殘月斜漢界晴霓犬吠聲如豹蠅喧聽似雞老懷渾不寐遙夕又新題
寄王雲巢
紅塵厭市廛白首伴雲眠巢父元無地壼公別有天北山廻俗駕南嶽定詩禪莫訝焦鷯細逍遙且大年
懷韓子中
風流點蒼彥天骨乘黃奇出宰千家邑歸無三徑資蘭亭傳墨訣草閣伴玄思怊悵湯田別深盃欲暝時
寄張愈光【名含】
劉安悲落木曹植感飛蓬夜雨燈前夢秋霜鏡裏容緜緜思遠道戚戚苦無踪何日來仙駕青天騎白龍
贈王民望【有序○王名廷表○五首】
鈍菴王民望自臨安千里來訪予信宿而別期與池南唐子午衢段子會于晉寧為盤龍海寶之遊值予阻疾不果行作此以寄且訂後期與子曠參辰眷言淹晷曜婉婉來清揚娓娓啟玄調暝宿太華峯晨理高嶢釣沙上愴分襟城隅阻言笑 言咲豁相思有約當後期雲嶠苔屐並風檐蘭襟披衢步拾瑤草池酌繫青絲俊遊文&#63139;巾白下高會繼南皮 南皮駛清流北渚爽金&#63150;米韋焦&#63151;去驂儼立鵠走舸歙飛鷗胡然嬰痾疢臨岐隔歡遊望美天咫尺何以慰離憂离憂一何叢我心一何忡紫芳行采采翠管坐濛濛開奩熭寶餌隱几拂彫桐馳神隨去鷁緘情付歸鴻 歸鴻翔泬寥緒風傳風&#63141;立沓凉氛秀峯期溫盟通海榻詎詫彩霞分終令碧雲合張敏夢不迷劉勰興還荅
高嶢夕雌霓【入聲】
晴橋跨雄風晚籟斜綠疇翻禾&#63140;己稏蒼浦贙蒹葭【左思賦蒹葭贙雚蒻森注贙音犬分別也】樵隱同山麓漁啇集水涯荒村門早閉卜樹已歸鴉
贈別陸後野【名坤】
邂逅叶心期燈花對酒巵浮雲遷客夢明月美人詩館曙鳴雞早關寒度馬遲行過宜祿驛好寄世南碑【陸為予言虞世南書宜祿碑在邠州字畫遒勁不冫&#63140;咸廟堂碑人罕摹印】
送人之吳楚
佳麗東南地登臨罨畫中竹雲籠曉渚梅雨澹烟空風順帆如馬天高月似弓哀歌休拔劍槎上覓仙翁
舟曉
羇心厭漏遲未曉命舟師樹過如人立帆開覺岸移天梭星落織霞錦日舒絲漸喜漁村近炊烟出竹籬
與胡在軒簡西嶨泛舟至柳壩晚歸
北風吹海岸擁沬聚銀沙去棹穿汀葉歸帆拂渚花鵞兒黃似酒楊柳綠藏鴉物色撩人醉醉歌凌紫霞
滇曉
林迥碧雞飛花稍露欲晞迢迢城漏寂隱隱寺鍾微小店明燈出殘粧帶月歸雲津漁唱起空翠溼蓑衣
元宵雪
娥月隱春城仙雲飄六霙花隨四照出光與九枝爭白戰橫詩槊清愁倩酒兵何湏訪姑射人世即瑤京
九月望日與諸弟夜泛
嘉木繞通川空林眾籟傳江天清近榻霜月冷侵舡盡日供愁坐連宵只醉眠不同池上酌何事有新篇
次夜
南浦風光濶東林霽景饒灘聲喧昨夜峯影靜今朝行艓尋烟語停杯待月邀清遊不隔日玊樹好風標
登金華山玊京觀中有陳子昂書臺【二首】
巴嶠亭前立涪江檻外斜雪堂開洞府雲木上烟霞葉響非關雨林香不是花玊京如可到從此問丹砂古調今寥落令人憶拾遺不圖垂拱世復覩建安詩瑟在猶清廟碑殘尚色丝紫瑒留詠後千載有鍾期
昭化飲咂酒
醞入烟霞品功隨麥&#63141;曲蘖高秋筐收橡栗春瓮發蒲桃旅集三更興賓酬百拜勞苦無多酌我一吸已陶陶
早發神宣驛
孟冬來棧閣清曉度鄉關隱月雞鳴急回風虎嘯閑霚收才見樹日出始分山時復憑高望秦川指掌間
長安遇雪
日下長安近天涯晏歲逄凍雲千畝竹寒雪五陵松橋遠迷玄灞山明見紫峯行行遊獵者爭信客無悰
沙河縣
空磧少人煙孤城大道邊平沙盤馬路殘雪射鵰天野日三竿上河氷百片穿條風將變柳客思感流年
春雪寄內
春陰欝未開春雪犯寒來點綴過花徑飄揚度玊臺望迷河畔草歌茖隴頭梅併起因風興還思道韞才
十二月朔旦南郊扈從省牲
天仗雲門外宵衣曉漏前蒼龍旂影動朱鷺皷聲傳星爛甘泉燭霜清泰畤烟南郊新警蹕重覩孝皇年【方云得初唐體】
送內弟黃秀卿【華還遂寧】
素舸濤江來白馬崤關去荻岸屢沿洄蕪皋幾容與寒日照行觴朔吹飄離緒超遠望平原悁脰空延佇
癸未除夕
金壼躍溫酎華燭蟠暖烟壁陰逝可惜瓊籌俄已遷噦噦鸞聲動蒼蒼龍角旋椒觴猶頌酒蘭佩催朝天
夜泊
夜泊中嵓下扁舟對萬峯一星高岸火幾杵上方鐘水落灘聲急雲低雨意濃何人吹鐵笛潭下惱魚龍
送鄧士曾給事以言事謪金壇名繼曾
千里泛滄波孤蹤寄薜蘿風塵隨燕雀水國傍黿鼉湘浦捐春珮承明待晚珂華陽雖咫尺未許聽仙歌
秋日枕疾【四首】
陋巷本寂寞病來人更稀氣候倏忽變陰晴頃刻非量移寒燠榻調停單裌衣餘生付泡影焉知衡氣機 風前黃葉樹雨後紫苔墻肺病知秋早身閒覺日長杵聲頻擣藥烟縷漸消香遮眼聊書卷雕虫久已忘 病叟茅亭臥頑童竹杖隨半人嘲鑿齒一足咲虞夔夢境虛傳蝶支床底用龜古方渾不效無乃偽軒岐 殘燈光翳壁斜月影穿帷衰鬢難禁日幽憂不寐時棘籬嗥夜犬茅棟咲寒鴟展轉那堪說呻吟強作詩
春月臥病至夏首
愁心冷不春病眼夜難晨蝴蝶成虛夢芭蕉喻幻身枕乾垂老淚門絕問奇人惟藥添無量呻吟似飲醇
新秋悼亡【二首】
清啇不堪聽白露自生愁孤枕寒先入空堦雨未休夢魂回永夜悲怨集新秋奇樹中庭色傷心不再遊
又黃葉擁堦深秋聲雜暮砧天空孤鶴唳露冷百虫吟錦暗宵衾色瓊沉曉珮音可憐搖落節感此倍蕭森

【二十卷】＋五言排律一
【五言排律一】＋題赤壁圖 ＋早秋野眺寄所遅客 ＋赤岸山送別效謝靈運＋新正六日隨徐子容郭介甫唐守之登鏡光閣一首 ＋至後雪＋禁直春寒 ＋于役江鄉言辭友生 ＋別用貞弟 ＋送石熊峯閣老代祀泰山闕里 ＋送尹舜弼祗祀南嶽分韵得王字＋涪江泛舟 ＋雨宿大寧館＋華清月夕 ＋送彭胡之官保靖＋薰橘 ＋詠端溪硯廿韵示兒 ＋寄袁立山 ＋戲效西崑體無題十六韻 ＋初寒擁爐欣而成詠 ＋重詠風扇 ＋與張季文偶過虎丘次壁間韵 ＋蔬食 ＋送謝子佩 ＋詠立&#63140;侯子＋晨霚

太史升菴文集二十卷成都楊慎著　從子有仁編輯 後學趙開羙校 　五言排律
題赤壁圖【弘治辛酉年十四時作追錄于此】
曹瞞下江陵江陵正危劇周郎羙少年氣吞江漢窄水戰得上流火攻非下策臥龍東畧雄烏鵲南飛迫妖氣掩黃星倒戈回紫陌鼎足已成形鬼蜮俄礻&#63140;虎魄王業聊偏安霸圖何赫奕懷哉玊堂仙逖矣黃州客文光貫斗牛天遊忘遷謪名姓識兒童畫圖燦金碧赤壁幾千秋山青江月白
早秋野眺寄所遅客
蟋蟀鳴歲晏爽鳩起凉氛斜川有名飲中林無雜群輕輪逐水曲空舲艤江濆烟杪散靈籟寒漪聚淥文浦思滯滛客洲望夷猶君夢想期華月徘徊生碧雲小山桂將結幽谷蘭當芬馨香坐消歇跫音詎相聞
赤岸山送別效謝靈運
茲山亘長江合沓氣象分朱壤凝炎德光輝灼頳雯陽景有先曉陰霞遲餘曛朝暮多奇態草木含靈氳既下鸞鶴侶亦來麋鹿群石床閟古蘚丹竈流烟濆遊屐久蕪沒仙跡空塵氛曰予敦玄尚偕子挹清芬東嶕拾瑤草西岊采香芸行汎青木水坐睇峩眉雲躑躅守鼪徑罄欬何當聞
新正六日隨徐子容郭介甫唐守之登鏡光閣一首【徐名縉郭名維藩唐名皋】
抱病強尋春開愁是此辰瑤峯初霽雪鏡水不生塵仙閣通青漢　皇圖望紫宸城隅纖草出官路遠楊新麗藻留金馬煙花對玊人風光知漸好搖蕩曲江濱
至後雪
白雪晃玄陰清都帶玊岑原鱗春盎盎宮雉曉沉沉朔氣龍沙遠寒光鴈渚深色裁斑女扇聲入楚妃琴黃竹當停奏幽蘭且罷吟瑤華如可贈持此慰離心
禁直春寒
太乙祠燈罷甘泉薦鬯回青陽孟月啟華晷上春催溫樹花全歛曲池氷不開通天明星館迎風寒露臺清冷異塵境霄雿隔蓬萊玊女闚窓下金徒抱箭來網戶排雲掩瑤墀映雪皚中郎五日直內史三宵陪鄭編猶重御越羅當未裁欲分青藜火共舉淥醽杯
于役江鄉言辭友生
祗命向南瀆離群感西河英僚篤久要同聲鳴相和廣筵開秩秩飛爵引傞傞披雲敷別藻揆日促淹珂晨裝搖朔易夕駕極岷嶓旋軫陟駁原擊汰凌鴻波流瀾玊輪汜杳靄青城阿丹誠薦蘊藻玄韵諧松蘿臨睨目為羙契闊誰云過游鱗樂靜渚迅翼懷安柯興彼緬焉情陳此勞者歌【玊溪云全篇不冫&#63140;咸康樂】
別用貞弟
征馬矯西首離琴揚南音懿親將遠別置酒坐華林中量豈獨淺強飲不盡斟【玊溪云甚情致】分手即岐路千里在寸陰習習東來風飄飄游子心山川脩且濶羈思壯難任馳情天一涯結夢江之潯要我清商節聆子吹箎吟
送石熊峯閣老代祀泰山闕里
云亭炎帝館洙泗魯王宮百代聲名遠千秋望秩同郊禋元祀啟肹蠁九幽通奠玊分宸獻函香領鉅公璣衡璇斗北奎壁映天東鯨澤觀滄海鴻逵指岱蒙五松烟杪盖雙檜兩稍樷華袞遺經在金泥故檢空銘崖晴倒景文棟曉舒虹仙碣秦觀罷靈斿濩舞終周筵&#63150;日文巾&#63151;湛露舜殿轉薰風肅肅攀歸鞅明明翊化工
送尹舜弼祗祀南嶽分韵得王字
洞庭環北渚衡樚奠南荒軒帝曾張樂重華舊陟方登對非昔事秩禮自今王鸞掖馳仙使龍函捧御香栢梁辭曉晏桂水泛春航星鳥光芒動風烏浩渺揚雲標青磴上天柱赤霄傍峯影回鴻鴈岡音下鳳皇搦毫驚掞藻弭節敬維桑並命還分役同棲忽異翔行行皆去轍肅肅戒歸裝南望蒼梧遠西遊碧草長五津通萬里七澤遶三相暑殿螭頭日秋堂燕子凉漢恩虛講幄唐會別文塲離索難為久居諸幸不忘
涪江泛舟
明月沉清露秋風起白雲蘭撓乘溜急木葉下江聞爽籟金懸奏遙峯翠積氛碧潭留鴈影錦汭散虹文旅望隨天豁幽阿與歲分登臨知自好寂寞共誰云
雨宿大寧館
晨櫛充國風夕沐巴嶠雨雲館枕攢峯江亭席回滸空水相澄鮮林霏自吞吐天籟坐嘯吟烟蘿共飛舞盻涔感躓蹄瞻喬憐滯羽懷哉喜霽吟倦爾愁霖苦稜稜霜野鍾紞紞寒譙鼓惜無同懷人凍醪成獨撫【禺山云近謝靈運】
華清月夕
華清月華滿清都玄景開玊霜竟宇下金波穿霤來鴻濛澄寒霧繚垣靜氛埃蓮湯何窈窕松嶺亦崔嵬景灭集靈殿聲銷按歌臺繁華自當歇蕪沒誰興哀清光有今夕欲去重徘徊【禺山云平穩中奇】
送彭胡之官保靖
青楓帶楚鄉紅旆引吳航溪洞連辰浦峯巒近酉陽稻田多有歲橘樹不知霜葦籥祈盤瓠樷詞賽竹郎蠻歌花節皷公讌桂沾漿因爾詢風土圖經遠寄將
薰橘
綠橘試新霜金丸綴紫房羙人憐節物含笑出長廊玊手勞親摘朱唇不忍嘗濃薰九微火清芬百和香捧持青玊案投贈白雲鄉桃李終成俗芝蘭豈並芳真堪頌屈子詎許擲潘郎羅帕分珍賜猶疑出上方
詠端溪硯廿韵示兒
瑞石出端溪靈陶琢巳齊緇磷開渾沌清越奪琳珪龍尾仙翁棹羊肝彥士刲浴毫輕似染囚墨膩於瑿朏月沉泓北涔雲度岊西影寒歸黑帝光鑑比玄妻羡起圓如壁紋迴曲似堤藏春留琲瓃【初花如玊蕋也俗作菩蕾張有復古編云云】敲日響玻瓈呵潤能欺礎涵星詎照黧未央無古瓦函谷失澄泥兒愛蓮蓬洗奴頑竹節携研山銘可記壼嶺價應低吮筆漿含蚌祛塵匣斲犀讒邪憂呂望慱厚景宣尼綺思生松黛訛音辯彩霓寸田豐禾&#63140;巴稏勺水躍鯨鯢藻翰歌麟趾勳華借兔蹄逝將翔沼鳳幸勿厭家鷄巴嶠薪當荷雄池草正萋玊蟾徵舊夢金馬擬新題
寄袁立山
有羙袁州袁無論柳州柳剛方唐介儔文藻坡仙後道是三黜餘官仍一麾守雲瑞重輪囷山立小培塿賦別欲銷魂閱視那容口飛輓疲東征穮蔉廢南畝川滌斤伐枚水涸星在罶竹馬遅細侯銅魚懷杜母行春元有腳援溺豈無手橫目良可蘇淵衷期不負汗清垂華勛軒冕復何有
戲效西崑體無題十六韻
王御參三粲河圖敘九房天機從此淺華孽竟非祥蟾窟那湏藥牛津豈服箱周阿生碧樹窈窕限清防翠被龍涎透銀箏鹿瓜長蕩舟淩浩渺解珮失溟茫南后鳴瓊慱西施響屧廊山峯歌羯皷風水舞霓裳繡嶺仙人閣華清玊女湯失中迷下蔡粧罷陷平陽回盻傳深意橫陳脫薄粧青鸞工渡海赤鳳巧踰墻團扇留明月輕礻&#63140;容&#63150;&#62673;&#61728;土&#63151;早霜鷄皮三復少狐尾九還翔玊井喬家破珠樓石氏亡洛神休染翰嗤爾獻之狂
初寒擁爐欣而成詠
閉戶當嚴候圍爐似故人胡桃無賜炭【宋世御炭以胡桃文鵓鴿色為上以賜內直學士】榾柮有窮薪兒免號寒喜翁便永夜親熖騰金菡蓞灰聚玊麒麟剪燭休論跋傳杯莫記巡煎茶浮蟹眼煨芋皺蚪鱗一點那容雪千門預借春霸橋何事者凍縮苦吟身
重詠風扇
披襟誇宋玊吹律詫鄒生何似風輪扇能令暑域清蘊隆澄沆瀣道曷幻蓬瀛枕簟無三伏樓臺即五城郢人忘羽秉宣曲想衣更風&#63141;立爽蕭丘似飄颻列馭并土囊真妄說天籟實多情歌舞宜高晏鮮鮮白紵輕
與張季文偶過虎丘次壁間韵
梵鍾百偈集客枕千念攢同人理舟楫尋僧陟林巒遠公邀元亮靈徹詶韋丹且聽柔軟音稍蔚婆娑寒命酒對嵇阮言詩偕卜端山阿藏鹿苑江汜臨鴻干篁竹坐可嘯英菊飢當飡作繭乃自縳將心與誰安胥任傳說靡一咲許歷完【王粲詩許歷為完十二言猶敝秦】狂思呌北闕幸免尸東桓詎期豺虎籍復登鷄馬壇從公灑語雪俾余回情瀾【漢書尹賞傳何所求死于桓東少年塲】
蔬食
蓬樞還老圃藿食遠膏薌小摘中園裏薄采南澗傍終葵紫含露蘘荷白負霜煠作金釵色齊為玊筯長既飽琅玗腹亦充沆瀣腸螬井甘三咽蟻丘愁五漿籠飧詎堪享鉤餌寧可嘗願言從沮溺從此謝金張
送謝子佩
吾愛右溪子翛然清且真神仙自天骨吏隱出風塵直道酧當宁危言動搢紳霤軒三進日瘴海一麾辰益者來三友同心得二人歡遊才異域良會復殊津忻坂褰烟羃崢峯隱月輪逵途折龜背候館密魚鱗霄鴈將愁迥霒猿逓夢頻殷勤祝珍護歸及采衣春
詠立&#63140;侯子
鼉記軒轅皷龜升夏禹圖兜零清紫塞寓望拱皇都水隔生烟直山遮落照孤遒人春振鐸亭長晚吹菰原樹遙分薺城荒遠辨蕪淋鈴蜀棧雨疲旆楚江艫客思虛悲梗吾生實射弧驂騑逵自達兔鹿徑休迂
晨霚
安寧之境抄秋初冬天將晴霽晨必大霚千里一白如銀色界湏臾日出霞彩暉煥亦奇觀也 玄冥當凜節白霚翳晨朝明月朦朧閣清霜曖日&#63140;對橋氷澌工織水花淞慣封條嵐市天褰幕煙埛陸湧潮鳧亹迷獨釣鹿徑滑歸樵文彩南山豹威凌北塞貂駟星收閃閃曦景煥昭昭梅信懸知近憑他酒帘招

【二十一卷】＋五言排律二
【五言排律二】＋永寧贈任蒼崖 ＋十月十二日與炅菴蒼崖清會宿平山樓 ＋崇聖寺＋無為寺＋春泛昆陽海口 ＋雨夕夢安公石張習之覺而有述因寄＋孟夏苦雨不絕 ＋秋夕效六朝體 ＋贈汪泉翁 ＋詶張子上臥疾 ＋荅彭子冲 ＋送周子籲工部北還 ＋五月四日蔡龜崖太守邀會于三塔寺大觀堂分題得橚檻觀瀾分韵得霚字 ＋六里菁＋溫泉 ＋明月子＋送周子籲北上 ＋池上會心亭初成與客小飲＋送劉少隣北上 ＋贈簡西嶨 ＋肆月八日觀李中溪浴佛會＋春郊觀射戴玊案葉雨湖錢憲副劉民部同賦 ＋清宵有清光＋雲中十二韻＋首夏過西園得樂字

太史升菴文集二十一卷 成都楊慎著　從子有仁編輯 後學趙開羙校 　五言排律
永寧贈任蒼崖 蒼崖金陵彥江陽隱薖軸紫曄采靈芝青麥&#63141;占種山穀匪直起人痾兼用醫士俗驊綠謝雲逵鵠白非日浴石鼎彌明詩錦肆君平卜聯鑣圭里遊對榻天池宿綢繆情已深繾綣意何篤明當理歸艎候予春渚曲
十月十二日與炅菴蒼崖清會宿平山樓
昨暝江亹泊笑謔極綢繆今夕高樓宿宴醉集朋儔枕底靜湍瀨城上聞更籌既傷離索久復念關山脩黃柏風人意青草王孫遊安得騎鴻鵠往來滇海頭
崇聖寺
塵刼非人境烟霞是佛都山開銀色界海涌玊浮圖追蠡形猶壯伽藍跡巳蕪經函飄粉蠹畫壁剝天吳零雨頹墻草驚風廢井梧禪心隨夜寂旅望對委孤遠目窮千里傾懷倒百壼狂歌意無極感此歲云徂
無為寺
凉雨敞金天暝巒凝紫烟復有兔鹿徑斜通龍象顛餘霞帶飛閣流波澄遠川危磴三休至層臺四望懸佳遊惜落景愁思怯離弦非關興盡返良為懷抱牽
春泛昆陽海口
洪池環貝門&#63141;報清籞切龍淵光騰馬躍渚潤入象耕田錦紋浮澹淡金碧映淪漣津吏醉持楫漁郎歌扣舷白浪認前浦丹霞分遠天蒙籠山鬼洞遙裔海童烟別賴鳴空外歸雲望日邊向夕長風起愁吟江漢篇
雨夕夢安公石張習之覺而有述因寄
滇越隣天竺卭崍隔夜郎五离殊畛域一別異炎凉竄逐他時並羈懷此夕長歡娛漸迢逓晤語落暝茫嵐靄炎蒸國烟波瘴癘鄉秦關生馬角蜀嶺斷猿腸折□沉黎壁懸繩沬若梁南盤堆枸醬西毾緝桄榔羅漢標孤檜觀音映遠楊淜街龍簇市【土人以辰日為市名龍街】海貨貝投莊【滇貨以貝一貝為一莊四莊為一首】卉服喧叢薄雕題列大荒逡巡烏爨弄【烏爨古之烏蠻今之玀人也其樂謂之爨弄唐世取樂府以為笑云】噭咷白&#62759;&#63140;郎章【白狼搫木今麗江姚嶲夷也事具漢書】霄迥鳶飛站星低蠱飲光【夷人畜蠱夜出飲水有光如星之曳尾】堁風氛甚惡【其地不時暴風如嶺南之颶風土人名曰崛王&#63140;果風賦云堁揚塵也】菵露毒仍防樹偃申家屋荷凋屈氏裳獨愁吟暟雪九辨感清商永晝消棋陣流年付酒狂抨弓穿鴶鵴皷枻泛螳螂【鴶鵴鳩也澗名螳蛝川名】康樂吳趨激鍾儀楚奏傷盻歸頻握糈憶舊幾停觴夙昔交遊日崢嶸翰墨塲金蘭通氣味桑梓借徽芳徤筆誇鸚武靈陶戞鳳皇執鞭從李杜傾盖許斑楊賈誼三書切相如四賦良軼塵追騕褭缺岸倚踦牂百斛扛文鼎千帆掣駛檣仙才輕紱冕公望重珪璋蒲席青規地薇垣紫墻界璇閨高曳履瓊澀儼分行笏捧綈囊奏衣飄畫省香輦花簪矗矗池草佩鏘鏘儤直承明下經過韋曲傍翠薇橫半岫白水溢方塘暝宿招提境雲眠薈蔚房樵歌搴薜荔漁影照滄浪倏忽嗟岐路參差散頡頏薰華晨逗雨蓂莢曉凌霜拂欝干將劍聯翻戍客裝峨眉臨絕□瀼既宛中央樾蔭江楓赤庭蕪塞葉黃閉門非泄柳深壘詎庚桑紛緒琴心懶衰顏鏡匣藏屏居親猰&#62759;&#63140;俞坐嘯和蛩螿張敏情還劇安期好不忘形骸元脫畧身世且倘佯蚓壤甘怡槁鴻冥豈慕梁艱虞寧暇問吾道任蒼蒼
孟夏苦雨不絕
積雨千家靜停雲八表昏青苔封甲子白水漏乹坤秪益黔巫瘴虛沾屏翳恩愁零詩欲繼繁露術空存潮汐宵通井津梁曉隔門何時集車馬明月對琴樽
秋夕效六朝體
羙人別我去春恨滿蘼蕪况是新秋夕相思芳歲徂月纖京兆畫星點漢皋珠峯霞張錦頰池瀲湛清矑物色那堪對情悰可忍孤將懷結楚夢流思向雲巫
贈汪泉翁
西土滇雲鎮南天執法星尚書崇禹衛大雅重周屏聖化彰無外皇心佇靡寧分弓弨質繡掛劍倚潭青吉日占風角凶門背斗刑威聲先象渚敵愾到麊冷玊帳通降表金標巳勒銘風馳凌汛掃火急驗灰釘春壤重看闢霄關遂不扃帝圖輿外拓玊畧俎邊經勛業今昭鼎文章舊發硎調高清瑟倡名並色絲馨芳潤三霄露濤瀾六月溟過都誇騕褭傾國掩娥娙谷響丁丁木波縈泛泛萍犧尊出城郭暢轂駐山亭墨許池中洗歌容澤畔聽真堪慰遅暮渾欲忘飄零信宿慙鴻者生汪老鶴汀陳雷千古誼一羽在仙冥
詶張子上臥疾
幽憂子伏枕寂寥予閉關誰言彈丸地若阻重甗山朱羲陸將改清商節欲還羃庭書帶靜文波屏風閑鳴瓊罷魚翕窺棋忘豹斑牽率詶蘭藻俯仰企芝顏
荅彭子冲
異縣悲南國同車感北風霜清淮浦濶木落楚江空危坂難廻馬炎方少去鴻望歸天共遠惜別歲將窮海曲飛鳴隔山梁飲啄同從軍古云樂况復九夷通
送周子籲工部北還
潘岳賦西征江淹黯別情羊腸縈隴坂龍角繞吳城晚照澄江靜星浮洞浦清石帆風外矗沙鏡雨中明愁聽丹楓落勞歌白芷生杪秋遙夕夢殘月半長庚
五月四日蔡龜崖太守邀會于三塔寺大觀堂分題得橚檻觀瀾分韵得霚字【蔡名紹科】
青冥鳥外簷翠靄雲中路暇日從公遊淑景同人聚帡幪捲宿氛晏溫属新昫陶潛思停雲樂廣欣披霚空侯睇遙天【佛經有此語】平薺數津樹陽熖展海幀浮圖象天柱繡檻狎鷗汀朱窻見魚步鷺翿入鏡明溪&#63140;隹羽當屏度酌言深斝酣詎覺層城暮懸火已促歸芳草猶回顧慙賡玄暉吟緬誦澄江句
六里菁【在豐祿】
六里菁何深千章樹如薺俯聽秋蟬鳴翻在幽澗底澗水何湔湔谷蘭香蘼蘼不見采芳人誰為枕流子日暮心悠哉臨風聊徙倚
溫泉
神丘隱雲岊靈源渺天河陰火煮玊泉陽暈瀲朱波吹律豈鄒子煉石疑媧娥乳竇沉水碧碕梁起盤渦漸漸不濡轨汨汨常盈科偕賞玩仙液蘊真洗人痾浴蘭興遠思沐芳咏遺歌銅池漢霤側釦墄驪山阿朝宗阻江漢褰裳限牂牁天隅感流落日蕳吟蹉跎
明月子
桂影靜遙天照我綺窻前窻中出佳麗樓上鬪嬋娟三五嫦娥夕二八箇儂年金波未成鏡玊弓才引弦月隨人共媚人與月相憐自有橫陳意流光燭錦筵
送周子籲北上
天路還鄉路文星即使星北溟觀浩渺南紀歷岧亭慱望傳筇節王褒識碧形漢詩陳奕奕楚賦詠苹苹掞藻留仙署分華到旅庭薰筵風若蕙浴楫日如萍玄草楊雲閣青蘋柳渾汀良書暌暝榻張飲列春坰鳳舉誠難駐驪歌忍易聽吳宮有歸乙飛札冀丁寧
池上會心亭初成與客小飲
故鄉歸未得暇日且銷憂仙地那能縮吾廬亦自幽垂楊覆鍜沼脩竹引觴流桂白淮山晚梨紅張谷秋烟林平似織雲樹欝如浮即此堪招隱無勞賦遠遊
送劉少隣北上
春物荿華滋花宮携手時行行傷遠別恨恨不能辭歲月甘衰矣山川若間之嘉遊才舊約良宴即生離南浦江淹賦北梁蘇武詩挐音悽去枻行色慘征旗濁酒臨風把清塵何日追惟應托宵夢萬里逐心知
贈簡西嶨
才藻媲劉珊經術擬杜環鴻儀渾物外馬跡徧人間硯沼三江狹詩囊五岳慳好雲夢澤莫擘少華山喜枉鼪鼯徑慵攀虎豹關縶維過信宿瓊玖照衰顏
肆月八日觀李中溪【元陽】
浴佛會三花寶樹下八水香池邊鷲嶺玄宗啟魚山清梵傳日華明震旦雲彩麗諸天染衣豈尊宿鏗佩盡儒仙虛界一那剎實際萬由延伊予漂戎旅同君登法船
春郊觀射戴玊案葉雨湖錢憲副劉民部同賦
東郊春草合襍英紛滿林同聲有勝集興言相追尋白羽晝搖月鳴骹風逓音已負投筆志曾是懸弧心射雉休重賦蜚鴻聊一吟
清宵有清光
清宵有清光虛堂更窈窕月戶自娟娟風枝何嫋嫋樓逈寒更遅堞近飛烏繞露氣閏層簾星光涵碧沼羙人阻風期幽懷寄天表瓊想去翼長寶刻來音杳索居能無言歲月成遐邈
雲中十二韻
天子雲中狩將軍久未還律吹玄兔塞旗繞白狼山風火燒荒急星晨過隊閑燕支留馬首蘇酪醉龍顏清樂千門動黃金萬鎰頒雪深懷纊絮月滿憶刀鐶牙鳥嚴宵仗宮鴉捲曉班奏回青瑣闥捷報紫金關膂力休明鎧歡聲洽禁闤功牌銀爍爚賀障錦斒斕日轉虞巡外春流鎬宴間戢戈行有頌神武偏人寰
首夏過西園得樂字
青雲何飄飄華彩遠揮霍阿閣翼景龍出皋伴鳴鶴信宿訪烟霞夙尚本丘壑赫曦中陸永夏氣南榮薄游樹列丰茸行欄護花藥還近竹林遊遂動蘭池作甘瓜浮清泉碧盌凍寒酪芰製鳧鷖親林籟宮商錯妙理寄沉冥興懷在歌咢悠然莊舄心試誦思歸樂

【二十二卷】＋五言排律三段
【五言排律三】＋八月二日經筵紀事 ＋與方思道別＋園池春晚圖＋首夏郊觀得者字＋夏日登毘盧閣 ＋箕山王氏亭子 ＋送江景熙 ＋安公石舘賞並蔕蓮得井字＋送許稚仁得玊字＋聖泉篇贈韓石溪＋立春詠缻梅＋建林驛垂柳＋送周子庚都憲撫邊 ＋送童士疇冊封河南 ＋南館對雪 ＋小春紅梅效徐庾體 ＋賦得流風廻雪 ＋羊皮彩燈屏＋春郊得紫字張惟信同賦 ＋首夏送東城邵園餞彭子充給諫得送字 ＋補范石湖占陰晴諺謠＋補杜子羙哀張九齡詩
太史升菴文集二十二卷 成都楊慎著　從子有仁編輯 後學趙開羙校 　五言排律
八月二日經筵紀事
經帷當日表講殿直天中鵷鷺隨多士貂蟬列上公墀聲分噦噦櫺影辨曈曈湛露晞蘭省鄉雲爛桂宮蟻浮仙酒綠鶴翥錫袍紅晉晝延三接堯旻達四聦衣香芬玊藻履跡印璇穹觀易三陽泰陳詩萬國同寵高梁授簡恩邁漢臨雍奎聚占乾象研書識帝鴻羽陵無蝕蠹玄閣謝琱蟲瑩德同金礪溫規借玉攻扆瞻休氣近鍾叩德音隆卷帙叨從事簪礻&#63140;居儼在躬涓塵何補助海岳自深崇敢詫桓榮力還歌吉甫風
與方思道別
子有東山行訪予東城曲承風動別颸揆景淹離旭青翰下新波驪駒遵往陸贈言已結詒晤語猶更僕渢渢宣宮商郁郁披華縟煌煌京洛都濟濟英賢躅端居促席輕分岐馳念篤芝蘭在久要丹雘失相&#63150;日耳力&#63151;幸駛星駕期共玩春芳綠
園池春晚圖
方塘含廣漪名園饒雜英花蟲丰茸戲水鳥間關鳴啁口&#63140;哲既萬態藿蘼又千名錦純奪豔色笙簧無雅聲聲色知可翫冶遊空復情青雲從東駛白日向西傾還思玄洲路遠訪丹丘生
首夏郊觀得者字
端居臨囂塵良辰日&#63140;卷林野聯翩接華礻&#63140;居邂逅命金馬玉堂凌炎歊琪園敞瀟洒丹葩駐餘春清陰澄首夏烟絲困欲扶風絮情猶惹羽翣凉颸浮麈尾玄韵瀉山陰茅宇期水曲蘭亭斝青雲興何高白雪和彌寡列子風馭還襄童日車下回首汗漫游愧尔悠然者
夏日登毘盧閣
赫曦改東陸鮮飈轉南薰炎歊深城府清冷阻江濆隱几倦文竹紬書厭香芸眷言承明侶肅此塵外群仙梯駕虹出梵閣排霞分攀楹低白日對檻俯朱雲圓方鵠舉見參差鸞歌聞意樹鳴天籟禪枝繞烟芬斜景歛平靄飛雨洒高雯金罍引清酌玊麈生凉氛興謠吐雲藻搖筆揮風斤香留荀令榻書染羊欣羣奇賞真四羙同詠慙五君
箕山王氏亭子
華舘敞清虛蘭塘帶碧渠山雲迎下榻海月入前除席對仙人宴門回長者車林喧沽酒鳥水躍聽琹魚六馬將軍畫雙鸞內史書天遊脫羈馽野服謝簪礻&#63140;居筞杖歌招隱披襟誦卜居莬裘名勝地真作偓佺廬
送江景熙
西陸戒嚴兩東溟理仙艫征巾&#63140;完搖孟渚行闋動吳覦山川成異地岐路感分衢雲中翔乘鴈汀際隱雙鳧林楓夕響振籬蘠霜豔敷蹉跎良遊阻荏苒芳節徂晨風方發發晚露已塗塗行矣曠音息因之重踟躕
安公石舘賞並蔕蓮得井字
何處同心花移根七仙井日彩曜聯華風漪漾雙影金塘宛虹欹翠盎沉霞靜已近交疏窓復接參差荇露飲對壁人凉颸失炎景南遊遅采芳相思歲將冷
送許稚仁得玊字
之子蘊英猷夙齡在仙錄峜苑采王&#63140;雩琈天閑得驊騄曳礻&#63140;居青瑣闈焚草明光燭止戈義驟陳諫獵書曾讀虎旅昔屯邅龍鱗幾嬰觸邇載逢休明沍寒回氳熇羽儀遂高騫離照開四矚坐見皇風移欻受恩波浴厭直下承明經畧盡郊鄏露網馳文軒金銙耀朱襮豈謂嚶鳴群翻成驪駒曲回腸繞車輪暌目謬丹綠祖席臨折梅勞歌聽采菉笛喝引飛鴻絃音催別鵠分曹理毫素同聲覆杯醁霽宇澄皎霙陽林凈黃&#63140;&#63006;旭煙霜異節驚山川別岐促良會將無疏思君如羙玊
聖泉篇贈韓石溪
龍圖天生水羲畫山出泉日&#63140;卷茲觱沸流肇彼渾沌年盈涸在頃刻消息同坤乾塵剎變潮夕億垓無貿遷帝臺盎漿仄神瀵壼嶺顛氷雪姑射質風露綽約仙竇雲騰潏潏泓月涵娟娟蝦鬚穿皎鏡蟹眼瞭淪漣岷觴衍遊聖坳舟喻思玄迷蹤鬼方霚蘊真羅甸烟詎逢陸羽品那遇桑欽傳名公紆勝引嘉招陶芳筵折簡開薈蔚飛觥延霽天玉珂裊重巘金艾明華田碧瀲灑柔翰翠微鏗洞絃臨源稱混混倚谷望谸谸嚴闉鼜皷動廻谿蕡燭然荒塗欣良會興言遂成篇
立春詠缻梅
新春見早梅先折一枝來不待并刀剪何湏羯皷催年光掌上出春色髩邊回影浸金瓶水香留玉鏡臺精神憐粉素零落惜瓊瑰情惹陽雲夢歌成郢雪才佳人知愛重摘取泛霜盃
建林驛垂柳
枝枝金縷細葉葉翠條輕嫋嫋曾經折陰陰巳復成流鶯頻喚曲征騎此重行不為芳菲惜多緣歲月驚烟條縈水曲風絮惹山城閨怨佳人笛邊愁大將營婆燙漢南意因見古人情
送周子庚【金】都憲撫邊
肅肅戒嚴程蕭蕭班馬鳴龍庭新節制騎省舊才名玊律調秋氣金鐃寢夜聲隴雲笳外結關月笛中明鸞朔臨秦陣鶉瓢繞漢城沙汀行見鴈海樹坐聞鶯遊霚懷前賞歸風遡別情佇聽歌凱入一舉塞垣清
送童士疇【承緒】冊封河南
西候臨周道南溟望楚雲恩綸三殿出瑞節五潢分瞻洛詩先誦遊梁賦早聞神皋添藻思仙苑挹蘭芬池遠鳳皇影江連鴻鴈群歸程應計日陌上草初薰
南館對雪
玄霜有端木玊葉凌雲栽人間驚未見天上還先開斜飄涼風館平覆露寒臺墻陰明紫界城隅凈丹埃象廊光掩暎鸞掖舞徘徊飛霙纔繞霤積霰忽成堆三素綦邊瑩六花衣上來東閣觀梅興南宮視草才熏爐馥朝襆仙醞盈春罍書停柱下筆歌待郢中催
小春紅梅效徐庾體
風池氷未合雲林葉才彫小梅含紫萼疏英綴青條飄香寒谷迥靜影月林遙綘雪明玄夜丹霞凝素朝羙人惜瓊樹纖手撫金翹剪彩添花蕋橫枝當綺寮春杯酌鸚鵡夕幌啟鮫綃鮮粧呈粉豔醉頰湧紅潮百和鑪煙歇九枝燈熖消窓通羅浮夢簾隔壽陽嬈笛奏金將落琴心弄未調芳華誰與問秀色自孤標
賦得流風廻雪
春雲籠半晴春雪太多情神飈起玄朔仙霙飄紫清軒墀風&#63141;立以徧房櫳曖有聲宛轉逗香徑玲瓏穿綺楹稍訝銅池凈俄看釦砌平沾梅粉臆動染柳翠梯驚絃歌隨綽約巾舞鬥輕盈借問凌波浦何如不夜城
羊皮彩燈屏
鴈足懸秦殿鯨膏朗魏宮何似靈羱鞹揚輝玄夜中百琲添絢爛七采鬪玲瓏洛洞金光徹【異苑洛洞穴中金寶交餙明奪三光中有神羊居之】東岳玊華融【易是類謀東岳亡玊羊劉孝綽詩玊羊東岳上金虎西方出】雪毫羞曜日雲母詎障風白石望如近素絲看若空青精千歲樹丹影五仙虹餘明如不息還持繼燭龍【張禺山曰凡詠物詩不工則泛太工則弱此詩咏物極工而體句在古樂府中表表獨步】
春郊得紫字張惟信同賦
韶景臨上春年華屬元巳晉禊首洛濱鄭風詠溱洧渙川盈蕙蘭芳蹊蔭桃李宛宛流文鶯班班音&#63140;景澤雉園翹豐綠荑水葉牽玄沚百琲佳麗人千金遊冶子飛盖雜英前行筵芳樹底廣幕耀周緹礻&#63140;玄服矜齊紫野隰被華丹林籟和宮徵徙倚非送歸躊躇因望羙陌上君飢閨中妾蠶起晴絲颺鳴鞘香塵翼還轨冲虛情巳遺沉痾酒仍止請從張茂先清言洞名理
首夏送東城邵園餞彭子充給諫得送字
遲遲東晷移習習南薰動暄樹語綿蠻晴嵐收蝃蝀羙人獨搖裝良儔遠相送城隅敞行筵陌塵靜飛鞚漸臺高白虎梓澤隣金鳳掛衣女蘿谿展席仙霞洞香影散清陰雲液流春瓮鷁首且沿洄驪駒太倥傯竹枝巴渝聲桃葉江南弄明發聽晨鐘悠悠隔江夢
補范石湖占陰晴諺謠
朝霞不出市暮霞走千里日早雨淋腦日晏鴈晒趐天道管難窺農談綽有理星占溼土時【諺云乾星照土明日依舊雨】月驗仰瓦比【諺云月如仰瓦不求自下月如彎弓少雨多風】喌喌鷄上籠【鷄上栖早主雨】趯趯魚秤水【魚跳出水主水漲】雲起樓梯天【諺云梯天晒破磚】日沒燕脂紫【諺云日沒燕脂紅無雨也有風】電光分南北陰霽在俄晷【諺云南閃千年北閃眼前】虹為水椿兒【虹主晴亦主雨明而長者主晴短而暗者俗呼水椿兒主雨】霧是山巾子【諺云山頭戴帽平地渰竈】黑猪渡斜漢【夜視天河中有黑雲謂之野猪渡天河主雨蕭氷崖詩黑猪渡河天不風蒼籠行&#63141;&#63112;燭不敢紅】金烏抱雙珥【日抱耳主雨】聒聒卜蛙鳴疆疆占鵲喜戴帽視泡文【雨點有泡謂之戴帽主雨】著裙看瓮底【瓮下有溼痕曰水缸穿裙主雨】釜星驗雜出燈花結雙橤昕夕恒目擊雨晹如掌指方朔廢射覆洛閎休曆紀先哲有格言林臥觀無始
補杜子羙哀張九齡詩
相國生南紀蔚為曲江彥山接韶音峯秀鍾重華甸風雅既葳蕤聲名欝葱倩登庸伊呂科敷奏姚宋羡珠澤隨候雙玊林郄詵片九重集神仙咫尺生顧盻陸謝擅緣情沈范采餘絢九遷帝獨奇三臺師錫薦補袞綴宗彜用藥必瞑眩防乎貴未然介焉斷幾見狐媚蕩主心狼子紆皇眷金鏡倏垢塵玊弩驚腥晵萋斐偃月堂棄捐秋風扇鼉動漁陽鼙蝱飛太極箭朱鸞奔咸京青騾乘蜀傳棧閣雨淋鈴宛洛颷廻縣蜚鴈愁仰霄昆蹄怯升甗噬臍漫天泣回腸嶺南奠精已箕尾騎魂猶螭頭戀絕綫國步危規瑱忠言賤青史篆崢嶸翠珉藤镺蔓誰珍徐孺碑彫虫但黃絹 劉湏溪云九齡大節在奏請斬祿山以絕後患杜公八哀詩既不明白末亦不及另祭事殆失詩史未免拾其細而遺其大也慎輒為補一篇豈敢以龍凉鬪華袞鈆刃齒步光哉亦續湏溪之餘蘊發曲江之幽光觀者勿哂之

【二十三卷】＋七言古詩一
【七言古詩一】＋送李元白侍御巡茶馬＋紫杉行＋養龍坑飛越峯天馬歌＋題夏仲昭竹寄陶良伯＋擊壤圖＋離席行送彭一 ＋海風行＋新開嶺行 ＋奇景行畢節早行作 ＋苔磯費生畫屏歌＋琵琶短引 ＋射虎圖為箬溪都憲題＋臥月引為錢節夫賦 ＋石雲寺見山茶梅憶愈光 ＋寄張季文 ＋賦得靈巖閣送余懋賢
太史升菴文集二十三卷 成都楊慎著　從子有仁編輯 後學趙開羙校 　七言古詩
送李元白侍御巡茶馬
漢家六郡防秋野秦地長城限諸夏單于自欵幕南庭天子非貪大宛馬柱史東臺獬豸冠霜威北塞斗牛寒衞青驃騎尋常足充國屯田什一寬隴頭流水停嗚咽朔吹先春飄惠澤好繼周書王會圖休翻樂府關山月
紫杉行
雉雞斑文孔雀尾紫杉載月八千里越舲楚舵相並行半入明湖半蘄水人生醜好無百年束縳亦得歸黃泉此物何用一百片水鬼揶揄風浪顛【明當作】
養龍坑飛越峯天馬歌
高皇御天開大明龍馬出自養龍坑房星夜下鹿盧寨天駟曉來驃騎營殿前重瞳回顧盼奚官仗外爭相迎鷄鳴牛首試控縱鳳師麟儀無逸驚歸風絕塵羡迅疾逮日先影羞翾輕四蹄翩然不蹍地六飛如在空中行是時雄酋有奢香左驂牡驪右牝黃貢上金陵一萬匹內廄惟稱此馬良宸遊清燕幸鸞坡學士承旨讚且歌飲以蘭池之瑤水禾&#63140;未以芝田之玊禾飛越峯名自天錫駿骨雖朽名不磨至今百七十歲時山頭猶有養龍池方經地志或遺漏箐苗洞獠那能知吾聞天下有道飛黃伏皂又聞王良策馬車騎滿野前時吉囊寇大同烽火直達甘泉宮近日莫瀛亂交趾羽書牙璋偏南中安得將星再降傳友德房宿重孕飛越峯一月三捷獻俘馘千旄萬旟歌熙雍嗚呼將相寧有種龍駔豈無媒經途訪跡一興慨郭隗孫陽安在哉長歌終曲長風來
題夏仲昭竹寄陶良伯【驥】
大常胸次瀟湘寬少年愛寫生琅玗白頭蓻苑更入妙筆法遠追王孟端兩家名藻雄吳下品題未覺風流亞一纸能令百世傳兩竿不啻雙金價人言畫竹非画工草書結構將無同誰家高堂名寶繪徐熙花鳥迷青紅玊人佳興松江東寄圖索賦隨長風遙知把玩清香裏正是相思明月中
擊壤圖
陶唐天子調八風鳳儀獸舞明廷中誰知鼓腹行歌者復有山中擊壤翁短袖單衣露兩肘野狀村容不自醜掀髯笑傲肩相隨共道帝力我何有柳谷餞日晹谷賓老翁那記昏與晨一作一息有出入時耕時鑿無冬春蓂莢開殘又朱草生來未識平陽道海隅赤日燒九州寰中息壤汨洪流已見天戈揮丹浦更聞風伯殪青丘老翁其間百不憂直從紅顏到白頭君不見許由逃堯勞步履巢父洗耳污清泚華封老人費言辭康衢小兒強觧事姑射丰姿雖可珍神仙彷彿信難真君看擊壤千年後多少行歌帶索人
離席行送彭一【幸菴尚書之弟】
昔子從軍巴蜀山橫戈千里何間關坐使麒麟日月煥行收魚鳥風雲閑文武才名歸一姓兄弟勳華許誰並起晚已謝時運傾當陽再覩乹坤正陟岡在原來復返海水天風歲將晚行行白馬燕雪深飛飛黃鵠秦雲遠離堂命酒羽觴疾畢昂盈軒月東出主人留連客離席慷慨為子歌今夕
海風行
下關臨蒼海點蒼之衝有石梁曰天橋口歲恒風烈偃樹走石人馬辟易予夕憩客郵聞吼聲傍枕發昫尤雄明適過之纖蘿不動乃賦以志之蒼山峽束滄江口天梁中貫晴雷吼中有不斷之長風衝波動林沙石走只尺顛崖迥不分征馬長嘶客低首我行其野歲仲春春寒野陰雲物屯病骨淩兢坐自躓欲去未到先愁人山靈相假若有神纖蘿不動停飈塵鳥鳥聲樂旅顏破僕夫咲語龐眉伸飜思往昔蘭臺直披襟曾奮雌雄筆金門玊堂遠別來景差唐勒長相憶飄蓬落羽向南荒憔悴榮華寧有常不學回風悲屈子江邊愁結芰荷裳
新開嶺行
廢丘關前榛莽積新開嶺上烟嵐闢新途古道太多岐瞑色荒烟帶征客岸下寒江流水碧崖畔霜林楓葉赤日暮畏行豺虎陌松燈苣火投孤驛北渚鳴鼉應遠更南巒哀猿響終夕【玊溪云棧閣夜行方識此景】
奇景行畢節早行作
晴嵐空濛羃朝彩頓看色界澄飛靄白雲翻在半山腰下窺深箐如銀海湏臾赤日上青林銀海鎔為紫磨金窮岫瘁鄉那有此天教奇景換豪吟
苔磯費生畫屏歌
往年嘗愛岑公詩吾觀費子毛骨奇婉孌總角突而并粉繪風流今在茲素屏八幅君能畫咫尺江陽影仙界寶山春眺在蒼茫海觀秋瀾湧澎湃龍潭時雨稻苗齊霽雪方山勝剡溪白塔朝霞紅散綺東崖夜月明如珪荔子丹兮錦林麗餘甘客舫無留滯避喧可當武陵桃招隱還同小山桂乘興何湏慕遠遊山中日月自悠悠君不見眉山蕭旭亦好手流落滇南今白頭
琵琶短引【唐池南席上作】
漢宮佳麗呼韓婦黃金捍撥春風手鵷鳳宜承馺娑恩犬羊翻作穹盧偶行行北斗望南看馬上一聲堪白首茫茫烟草呌胡笳漠漠塵沙雜刁斗塞垣三秋少鴈鴻幕庭四月無花柳楓香絕調今共憐糞英幽恨君知否遺譜誰將異代傳豔辭自出騷人口賀段本領昔已荒穆曹官調知何有定子新從北里來【杜牧之事】管兒不是東墻摟【元微之事】華表工彫犀四稜錦絛自結丝千縷【琵琶四軸名華表兩孔名廻窓見顧凱之賦】撚絃運軫翠蚪盤促撾急節朱鸞走輪袍哉引連瑣新驚颿截浪忽雷吼曲終賺尾復重頭掩卻瓶笙兼瓦缶良夜邀歡松炬難&#63139;&#62697;主翁愛客江魚剖善謔欣逢宋魏三知音况對唐元九飽諳世事反覆多甘向天涯淪落久船中肯&#63150;&#62673;&#63143;云土&#63151;馬曹衫樽前且進牛殳酒
射虎圖為箬溪都憲題
錢選好手工白描粉墨丹青色沮喪細觀逸跡迥不俗氣骨深穩形蕭放中丞此圖開似我行行遊獵極殊狀漢家昔日李將軍生射猛獸天下聞彎弓半夜沒白羽飛鞚晴晝生黃雲今之圖畫無乃是披卷似覺陰風起積雪慘淡長白山草木蒼乾松漠閒將軍身乘大宛馬從騎亦是驍雄者合圍射虎虎帶箭相持不肯遽相下虎鬪馬驟兩若飛咆吼欲震長平瓦東海黃公魯卞莊裴旻舞劍相頡頏古來英英者數子繪事簡冊傳芬芳何物少陵愁杜甫短衣南山思射虎老驥伏櫪悲鳴苦壯士哀歌淚如雨天狼煌芒直威弧安得此輩西滅胡卻走馬蹄報神都為獻單于欵塞圖
臥月引為錢節夫賦
昆明池上逢錢郎青雲為衣白霓裳手持寶月金仙偈口誦明星玊女章自言五華峯頭住夢遊玄圃樊桐路御風學霧兩無心惟愛月華籠海樹少年名姓懸月中老去猶充脩月戶月裏仙人宋無忌持斧吳剛作仙使下界愛月升高丘步虛一聲龍白頭何如放舟臥明月仰看銀河天倒流乘鸞翳鳳過北斗炤景煌煌酌天酒玊兔為脯桂作薪咲携吳宋兩仙人老蟾踏翻醉不醒嫦娥起舞榆花春
石雲寺見山茶梅憶愈光
江梅山茶早爭新點蒼逢春憶滇春金碧同遊似昨日紅素兩芳如故人此山見花還載酒醉歌激越喧林藪莫看華鬢驚客心且喜風光入吾手
寄張季文
美人別我歲幾華碧草五見生天涯東風東來飄錦字忽如青天披雲霞往年君向禾&#63140;未陵去海夢橫分溧陽樹今年君自滇池還風光又隔點蒼山佳期不得同携手惆悵令人青髩斑
賦得靈巖閣送余懋賢【名承業】
青衣江水青楓林靈巖樓閣冠靈岑鯨音曉徹三峯靜漁唱霄連五渡深三峯五渡招提景雙林八水氛埃屏花雨諸天白壁雲松風六月丹崖冷丹崖白壁上清虛石竇雲龕縹渺居玄度每過支遁室陶潛常醉遠公廬子別靈巖歲初改早見聲儀動江海仙舟玊節下清泠烟巒霞嶼生光彩巖前落木秋紛紛樓下澄江靜練紋登臨定擬湯休作好寄新題向碧雲

【二十四卷】＋七言古詩二
【七言古詩二】＋提學陳西漁品士亭歌＋錦津舟中對酒別劉善充 ＋贈韓飛霞 ＋紅蕖引用李長吉體 ＋櫽括劉緩李巨仁及古鏡銘語 ＋為唐池南題秋江遠眺圖 ＋賦得千山紅樹圖送楊茂之＋後神樓曲有序 ＋高縣義士行＋普市 ＋赤虺河行 ＋寄題陳海樵息柯亭 ＋與劉虛湖醉對白石畫舫亭＋華燈引琴思漢調＋題扇贈張愈光 ＋辛卯除夕飲潘郎金斗歌 ＋謝周徤夫惠易冶劍歌＋禹碑歌

太史升菴文集二十四卷 成都楊慎著　從子有仁編輯 後學趙開羙校 　七言古詩
提學陳西漁品士亭歌
君侯品士如品竹品士亭皋森種玊擬占易象玩蒼筤逝將詩興歌淇澳洊雷半夜籜龍驚嶰谷先春紫脫生脩纖一一如人立節足聲聲學鳳鳴伶倫律管迷宮徵千載元聲元不死文章迥出珊瑚枝簫韶猶在瀟湘水黑頭心期汗青日獨騎魯麟續魯筆禮樂攻吾化雨滂藻彜繪帝鄉雲密赤闌西面最宜秋靈籟沉沉顥氣浮手中九苞屬天匠眼前萬物供冥搜江湖那容閑袖手三山六鼇亦何有只今赤管輝金章豈數當年靳許昌甘露竹花何漠漠此地容無此亭著乹坤光燄燭滇阝&#63140;虫早晚勛華上阿閣
錦津舟中對酒別劉善充
錦江烟水星橋渡惜別愁攀江上樹青青楊柳故鄉遙渺渺征人大荒去蘇武匈奴十九年誰傳書札上林邊北風胡馬南枝鳥腸斷當筵蜀國絃
贈韓飛霞
往年見君黎州城荒林明月尾虎行凸杯百罰醁醽酒么絃四犯玲瓏聲十六年來若反手天涯白髮逓相驚君今結舫漁磯宿愁霖我住&#62698;&#63141;疑禪屋空江瑟瑟縈霜葭濕磴層層阻雲木晴風何日颺茶烟策杖相求慰幽獨
紅蕖引用李長吉體
紅蕖羅韈豔長江苔錢翠膩弓鞋幫邯鄲步弱西陵遠螓蛾欲飛玄的雙妙鬘雲盤巫螺淺垂柳梳梳花剪剪魚尾霞烘卯色天紫磨金輪月夕圓衍波遙逓綃宮牋素女多情愁牉絃
櫽括劉緩李巨仁及古鏡銘語
君家寶鏡何年世土花苔葉新開翳茱萸匣掩鷓鴣班珊瑚臺掛蟾蜍疐臺是軒轅鏡姓溫背後銘文宜子孫海氣空濛若圓巾&#63140;登勾闌匼匝似城門雄鳳雌凰本自雙左龍右虎順陰陽繡戶無波菱自動紗窗不夜月恒光上有仙人不知老渴飲玊泉饑食棗嫦娥休廣寒宮偓佺同住蓬萊島
為唐池南題秋江遠眺圖
秋空泬寥秋影濶魚尾霞收雲一抹千崖有靄風落山萬壑無聲水歸末杈枒老木挐虬龍□槭平林呌鶬鴰不聞金籟似竽鳴但見翠微如黛潑窣堵僧睇迥不昏略約樵行危易怛一彎赤燒楓人明萬&#62811;&#63139;由黃雲稻孫割尋穴玄駒迷東西卜樹烏鴉相呌聒詞客頻將枝癢搔畫工欲把天機奪老倦捫蘿與攀葛倚闌獨把吟髭捋遙岑寸碧天杵倚遠目雙明海月掇開樽披圖興不淺烏絲欄界玄霜沫為君走筆賦新詩卻笑蕭郎擊銅鉢
賦得千山紅樹圖送楊茂之
蕭郎雅工金碧畫愛画碧鷄與金馬畫作千山紅樹圖行色秋光兩瀟洒搖落深知宋玊悲登山臨水送將歸丹林初曉清霜重紫谷斜陽赤燒微故人辭我故鄉去滇樹遙遙接巴樹桑落他山共醉時楓香客路銷魂處白首遐荒老未還流波落木慘離顏錦城紅&#63150;&#62673;&#63143;云土&#63151;那能見千里隨君萬裡攀
後神樓曲有序
司空南坦劉公 元瑞 慕陶貞白茅山樓居足不履地之事而未構樓也待詔文衡山為繪樓居圖俾神栖焉射陂朱子曰藩 作神樓曲余隱括其意為後神樓曲 安期昔製神樓散射陂今作神樓曲神樓主人南坦翁欲往從之限空谷吾聞仙家五城十二樓樊桐方丈繞瀛州長風引舟不可到環中根像空神遊坦翁元是神仙流何年飄然下丹丘天庭摛藻掞鸞鶴雲軿立仗鳴華騮北斗南宮不肯住掛冠歸來營莬裘碧瀾罨畫開苕霅紫烟縈帶彩雲夾新波菱榜泛青翰過雨蘋風爽烏帢人間九罭播聲詩天上五龍傳睡法青李遙看尺牘來雀羅凈掃昏眸開尻輪神馬馳萬里坐我赤明龍漢臺一氣孔神存中夜手翳華芝海若詫中有真人巾金巾授以靈文老復姹玄珠纍纍蒼玉鳴烽沉柝閴歌太平豐屋天翔鬼瞰室廟謨何用談佳兵遊仙夢覺聞清嘯載賡清潤連清調願從廣成順下風肯許襄童窺末照咸池濛汜紛如馳扶起混沌湏神毉他年合遇神樓&#63150;林&#62428;攵&#63151;約公海上尋安期
高縣義士行
山都水都蠻寨連九絲之城如絲牽鴉飛不到山勢惡篻簩剡戟生愁烟沿村殺兒將女去黃鷄白犬不得眠主兵不救城郭遠含冤茹苦徒呼天高縣義士譚金錢鳴儔嘯侶排戈鋋眾寡不敵吁可憫捐軀舍生遭霣顛至今里杜傳靈異表厥坊宅榮陌阡何當尸祝慰毅魄以配九歌國殤篇我今感作義士行他年貞石堪銘鐫
普市
孤城比屋雪封瓦重露濃嵐冪四野飄颻風凹巧回鳶凝涸氷槽工溜馬倦客落日投主人冷突無烟炊濕薪敢辭白首禦魑魅眼見木夫尤苦辛
赤虺河行
君不見赤虺河源出芒部虎豹之林猿猱路層氷深雪不可通千尋建木撐寒空明堂大廈採梁棟工師估客穿蒙籠此水奔流似飛箭縳筏乘桴下蜀甸黯淡灩險倍過海洋流沙爭一線誰駈鳥鵲役黿鼉秋濤夏潦息盤涭栢亭屏濟川手奠民枕席休干戈安得脩為夷唐道鐫刻靈陶垂不磨【赫虺河即唐武后世征雲南檄文所云赤虺河也虺呼為水音相近爾】
寄題陳海樵息柯亭
海樵仙人居海濱偓佺羡門為主賓一口汲盡東海水海底珊瑚樵作薪邇來又逐雲中侶鱗宮貝屋難留住六月一息逍遙遊斧柯掛在珊瑚樹
與劉虛湖醉對白石畫舫亭
七十二年老遷客騎馬復走滇雲陌二妙風流絕代無談笑渾忘窮海謪畫舫亭前花正開佛桑含笑粉紅腮畫圖更愛韓熙載一幅嬋娟進一杯
華燈引琴思漢調
燭龍潛耀顧兔微金缸委照玄夜暉蘭月&#63140;高吐熖芙萼葳熒熒火齊歕煙璣九枝絢爛虹九圍丹鯨樹鬐蟠彩翬長明掃暈蛾停飛啼鳥聲緯王&#63140;忽瓏扉東山戎旅吟伊威鳴梧高張黼低帷背壁抱影皷思歸星翻漢回海漏稀
題扇贈張愈光
張子扇頭水墨痕畫我讀書秋樹根天涯對此各感慨我未成歸子苦奔空谷白駒形影瘦南山玄豹風塵昏孔明廟前老栢樹商聲激越歌無句門外僕夫引西路點蒼璘璘莽回互
辛卯除夕飲潘郎金斗歌
主人新得黃金斗好客尊前為余壽招搖揭柄轉春星沆薤騰波挹仙酒天涯今夕歲云徂痛飲狂歌夜良久乍可用尔為鴟夷萬事盡付持杯手君不見商彜周日&#63139;折徒聞名見之不識人不取
謝周徤夫惠易冶劍歌
仙翁劍客元同流昆吾歐冶誰能儔鑄成寶刀戞琳璆蛟龍宛轉盤斗牛上有欵識燦銀鉤隱隱起如雲色浮天吳俛首黔嬴愁白日犀塵不敢留卻鼠鳴鴻赧然羞使君得此自玄州太行剛風鷹隼秋何物妖魅干天囚一揮可當萬貔貅蹄神日毋抱地喉霜稜霞燄夜不幽獨騎赤驃馬棗騮身披昂藏日本裘上黨霚宇搴蜺幬星沙月□輝滄洲天門狺狺虎豹彪瑤臺佚女之謇脩歸來&#62681;&#63139;囨閣與□樓水擬方壼山擬緱吹首一吷口&#63140;虽莊周生平不能作蒯謳乍可公孫舞纏頭蓬髮濡墨驚潛蚪雲岑仙人意氣投觧后贈我千金詶沉烽靜柝無國仇含光承影將何求夸蛾巨靈機已休洞庭君山如苔漚他時相携員嶠遊
禹碑歌
禹碑在衡山絕頂韓文公詩云岣嶁山尖神禹碑字青石赤形模奇科斗拳身薤倒披鸞漂鳳泊挐虎螭事嚴跡閟鬼莫窺道士獨上偶見之我來咨嗟涕連洏千搜萬索何處有森森綠樹猿猱悲詳詩語始終公盖至其地矣未見其碑也所謂青字赤石之形模科斗鸞鳳之點畫述道士口語耳若見之矣發揮稱贊豈在石皷下哉迨宋朱張同遊南岳訪求復不獲後晦翁著韓文考異遂謂衡山實無此碑反以韓詩為傳聞之誤云再考六一集古錄趙明成金石錄鄭漁仲金石畧之三家者古刻昈列無遺獨不見所謂禹碑者則自昔好古名流得見是刻亦罕矣碧泉張子得墨本於楚持以貺予予撫卷而歎曰嗟乎韓公所謂事嚴跡閟者信夫不然何三千餘年而完整無泐如此何昔之晦何今之顯晦者何或翳之顯者何或啟之天壽珍物神飫吾嗜不必以生世太晚為恨也已作禹碑歌以紀之神禹碑在岣嶁尖祝融之峯凌朱炎龍畫傍分結搆古螺書匾刻戈鋒銛萬八千丈不可上仙扃靈鑰幽庂潛昌黎南遷曾一過紛披芙蓉搴水簾天柱夜瞰星辰下雲堂朝見陽輝暹追尋夏載赤石峻封埋古刻蒼苔黏拳科倒薤形已近鸞漂鳳泊辭何纖墨本流傳世應罕青字名狀人空瞻永叔明誠及浹漈集古金石窮該兼昈列箴銘暨欵識橫陳鼎&#63140;干鼎&#63140;彗和釜鬵胡為至寶反棄置捃摭磨蟻捐烏蟾又聞朱張遊岳麓霽雪天風彯佩&#62730;&#63140;詹搜奇索秘跡欲徧舂倡撞和詩無厭七目崎嶇信有覿一字膏馥寧忘拈非關嵽嵲阻登陟定是藤葛籠窺覘好古予生嗟太晚拜嘉君貺情深忺老眼增明若發覆尺喙禁齗如施箝七十七字挐螭虎三千餘歲叢蛇蚺憶昔乹坤漏息壤蕩析&#62681;&#63139;丞庶依苓槮帝嗟懷襄咨文命卿佐洚洞分憂惔洲并渚混沒營窟鳥迹獸迒交門簷朅來南雲又北夢直罄西被仍東漸黃熊三足變鮌服白狐九尾歌龐袡後乘包湖受玊籙前列溫洛呈疇冉&#63140;龜永奔竄舞那辭胝平成天地猶垂謙華嶽泰衡祗鎮定欝塞昏徙逃噣噞文章絢爛懸日月風雷呵護環屏黔君不見周原石皷半巳泐秦湫楚詛全皆殲此碑雖存豈易得障有嵐靄峯嵁巖跫音敻絕柱藜藿吊影風&#63141;日瑟森櫹柟湘娥遺佩冷斑竹山鬼結旗零翠蘝造物精英忌洩露祗恐羽化難留淹欲摹拓本鐫崖壁要使好事傳緗縑著書重訂琳瑯譜裝帖新耀瓊瑤籤麝煤輕翰蟬趐榻煩君再寄西飛鶼

【二十五卷】＋七言古詩三
【七言古詩三】＋南枝曲＋水峽驛觀瀑布泉行 ＋九厓草堂歌為督學余公賦＋贈張生一鵬歸涪江并柬太宰松泉夏公 ＋宿金沙江 ＋寶慶相＋毛女引＋高嶢曉發過滇 ＋古歌寄盧思邵【二首】 ＋送周世寧進士歸楚 ＋冬晴三章寄彭幸菴 ＋香霧髓歌 ＋觀汝南王玊磬碑引 ＋芳蘭引

太史升菴文集二十五卷 成都楊慎著　從子有仁編輯 後學趙開羙校 　七言古詩
南枝曲
會川五里坡玀玀哨邊有古梅一株婆沙蔭映形如曲盖封蘚斑駮文如篆籕盖數百年物也予平生所見梅樹此為冠絕惜乎生於窮山絕域而不得高人韵士之賞也玩歎之餘作此曲焉我渡烟江來瘴國毒草嵐樷愁箐黑忽見新梅粲路傍幽秀古豔空林色絕世獨立誰相憐解鞍藉草坐梅邊芬蒕香韵風能逓綽約仙姿月與傳根地錦苔迷蟻縫樹杪黃昏搖鳥夢飄英點綴似留人顧影徘徊若相送焦桐椽竹亦何心中郎一見兩知音誰謂南枝無北道願譜金徽播玊琴
水峽驛觀瀑布泉行
水峽羣山日月昏飛泉百道接江門猶龍近迓晴虹掛似馬遙看疋練奔懸紳瀑布屏風疊砯崖轉石青天折三千尺下直難量十二崿流承不絕【見水經註】煙騫霧捲滴珠槽靄凈嵐沉冷玊膏莊周虛說黿梁險枚叟空誇鷺磧濤一從流戍辭巴蜀幾廻于役行荒服百丈頻經水峽牽孤燈慣向江門宿纖蘿不動月明天彷彿桃源擬問仙滄溟有氣張圓巾&#63140;登銀漢無聲瀉直弦山水清輝殊可樂已覺蟠胸飽丘壑乘興聊&#63150;&#62698;羽&#62711;貝&#63151;太白篇知音莫笑徐凝惡
九厓草堂歌為督學余公賦
君不見九江之地匡廬山山人匡俗廬其間往時曾讀支曇賦夢想神遊不可攀又不見東林梵宇金銀寺蓮社松門清且麗陶劉宗雷有遺跡錦苔不識遠公記奇甸靈區迥異常傍行敷落那能當生賢下瑞在英俊物華天寶呈文章潯陽曾寓李太白芙蓉峯前寄行宅春金戞玊詩百篇九江秀色可攬結九厓先生儒之英含章秀發元氣精錦心萬卷汲脩綆霜蹄千里邁遙程朅來邂逅滇之麓訪我廻谿與深谷往年曾枉瓊瑤書十襲珍藏昕夕讀暇日示我草堂圖平林窈窕還崎嶇知公袖中有東海藻鏡流洪九脉紓巖廊登拜在朝夕肯放鴻罾許龍蟄銷魂悁脰金馬門日望東南遠山碧
贈張生一鵬歸涪江并柬太宰松泉夏公
嘉君新自涪州至袖有松泉經歲字江潭憔悴采離騷丘壑風流閑啟事西窓剪燭話巴山空谷跫音一解顏何日陶潛三徑就追隨范蠡五湖間
宿金沙江
往年鏳向嘉陵宿驛樓東畔闌干曲江聲徹夜攪离愁月色中天照幽獨豈意飄零瘴海豆嘉陵回首轉悠悠江聲月色那堪說腸斷金沙萬里樓
寶慶相
詠史彌遠也楊鐵崖有此篇余讀之恨其深文隱語不足以誅姦諛且捨彌遠而傍罪余天錫梁成大與趙葵諺所謂無柰冬瓜何捉著瓠子磨也重賦此首 寶慶相臣大啇賈不販海貨販宋主晝化飛燕啄皇孫夜駕老蟾嬪月母【彌遠表裡楊后遂有三思之寵有作樂府詠雲以譏之云往來與月為儔舒卷和天也蔽】四十一年富且融格天偃月將無同老死牗下猶未艾生魂歸來稱鬼雄君不見井研諫臣鄧若水一疏彈姦澹菴比拾星漏曦非良史續宋綱目者亦子
毛女引
比&#63140;隹鼇架濤擎海贔秦橋遠見扶桑翠徐福樓船去不還江壁俄傳蒼水使椒烟蘭霧卷衣人化作烏騅一炬塵老龍鱗下毛衣女獨坐蓮峰閱幾秦
高嶢曉發過滇
碧雞關頭月上霞高嶢海色分人家茭塘耳&#63140;民柳猶藏鴉雙雙柔櫓聲啞啞船尾風輕浪不花轉盻巳屇滇之涯
古歌寄盧思邵【二首】
我所思兮在石湖欲往從之無輕艫晨朝遠望盡平蕪羙人贈我白象籤何以報之蒼玊銛路遠莫致倚煩厭何為懷憂心出澘我所思兮在筆溪欲往從之無輕輗夙昔夢見烟水迷羙人贈我文錦帶何以報之砑光貝路遠莫致倚蕉萃何為懷憂心惋憒
送周世寧進士歸楚
周郎同榜復同庚瓊樹風流四座傾薇省爭傳八义賦杏園都重數車聲鳴珮曉隨鵷鷺簉望雲春隔鳳皇城素衣應染緇塵久燕鴈荊鴻幾回首秋後蕭林轉北風烟中五兩隨南斗東南今巳靜風塵舵鼓漁燈夜問津楓林日出明丹葉瓜步潮來沒白蘋銅堤折柳驚霜早赤壁吹簫見月新艤舟停榜鄖西沚展愛高堂承燕喜梅花索笑侍斑衣椒酒揚芳稱玊匚&#63141;&#62957;少年何事獨遲回枕藉離騷紉蘭芷相思早訂相見期勿使羙人娟娟隔湘水
冬晴三章寄彭幸菴
冬晴連月歲欲闌比陸脩景廻南巒行人喜舞農人歡負耒杖策各自返過涉不愁溪水寒岷山白日多光輝清江微霧雪霰稀魚龍不蟄鴻鴈飛塞上將軍未解甲城南思婦夜縫衣岸梅春動江不波玊顏粲粲回銕柯璚洲霜晚繁香多吁嗟二物堪贈遠如此迢逓關山何
香霧髓歌
余得巨柑于江陽形如北方瓶梨不忍食之携至榮昌清夜與冷漢池夜話漢池不飲乃出是柑剖之味亦異恒品漢池曰昔廖明略晚登坡門飲以蜜雲龍飲茗遂為嘉話珂也晚登公門此亦公之蜜雲龍也請以坡詩香霧噀人及陸天隨星髓未彫之句合而名之曰香霧髓仍出鵞硯棗心筆属予作此歌云君不見東坡先生蜜雲龍緘藏遠自朝雲峯宛丘淮海四學士分江貯月初啟封又不見升菴老人香霧髓獅頭瑞柑萍實比香霧噀人星髓開鍚以嘉名漢池始龍團獅柑各有神江陽玊局共稱珍若把西湖比西子籨來隹茗似隹人君才十倍廖明畧姑射風姿昆玉腳蘭舟菱唱朝陽詩閑情止酒淵明作黑頭醳酉&#63140;犮早歸來枕谷棲丘步紫苔王陽廻車九圻坂楚筵辭醴三休臺玄言亹亹懷坡老清夜沉沉同絕倒燭淚融成兩鳳凰仙蹤迥寄三青鳥酒酣邀我賦短歌楚頌亭前芳思多像置伯夷真不趐才盡江淹其柰何
觀汝南王玊磬碑引
汝南帝子真天人氷壺玊樹凌風塵心源早契空門地意象遠寄荒岑濱步折峯頭翠肌草直登萬頃層霞杪金鞭九馬蒼煙叢霓旌千騎紅雲島伐石何人得磬襄豊碑擊作聲琳瑯鳳凰毛羽落丹穴蛟龍文采蟠銀潢山圖郡乘收難采波瀾東逝星辰改眼見雙林成古丘誰問君王仙跡留可憐南浦西山外猶有鳴鸞歌舞樓
芳蘭引【霸薰香草名見范子計然胡繩亦香草見楚辭】
廣莫風中小歲春百昌未吐蘭芽新柔芸都荔元同節園柳宮梅且後塵南國羙人東家子若英華彩苕榮比蕙楼&#62681;&#63139;困閣起江邊綠葉紫甚羅戶裡崇佩朝充翡翠囊溫湯夜浴鴛央水慱山爐中百和香虎蒲龍棗及都梁流雪廻風縈洛藹橫煙斜一裊秦芳曾聞有酒布蘭生復有雅曲猗蘭名願分明燭徐吾影耒媚國香燕姞情

【二十六卷】＋七言律詩一
【七言律詩一】＋僧鞋菊和顧箬溪韵 ＋詠荔枝＋夏雨不絕柬張蜀望 ＋寄徐用先程以道＋庚寅除夕王子推送桑落酒適傳希說葉道亨同過守歲即事 ＋鄧川楊少參兩依莊 ＋泛浪穹海子＋帝釋山＋毛希曾園千葉梅＋臘朔後再向毛園醉梅＋春興【八首】 ＋謁二忠祠 ＋喜周木涇工部復至滇＋看花出郊村店小飲 ＋寄文徵仲兼問訊姜夢賓 ＋賦得百花潭送人之楚＋廣都舟中寄謝狷齋 ＋思公子篇 ＋南溪舟中與劉承之話舊 ＋泛舟浣花東阜狷齋同賦 ＋贈永寧白參戎 ＋太華寺席上文似山詠郭舟屋湖勢欲浮雙塔去山形如擁五華來之句愛其善狀景物而惜其全篇未稱也屬余易其首尾 ＋寄張風泉侍御 ＋題楊補之梅＋寄袁子變 ＋以忠州雲根筆贈韓炅菴 ＋嘉州江上邂逅李蟠峯天使即事＋送曹侍御時信 ＋至前二日朝天宮習儀
太史升菴文集二十六卷 成都楊慎著　從子有仁編輯 後學趙開羙校 　七言律詩
僧鞋菊和顧箬溪韵
獅子床頭旦過鞵多羅樹下覺花開西風有腳垂垂發東度無媒得得來挹露秪宜香界見行雲休入画堂猜石湖舊譜難收盡箬社新詩取次裁
詠荔枝
萍實楚江浮赤日桃花秦洞粲紅霞試將海內芳蕤數敢並江陽荔子誇雲液留香凝重錦氷丸映肉捲輕紗羙人釵股雙雙綴肯擲潘郎滿鈿車
夏雨不絕柬張蜀望【張名峩】
南滇六月朱夏涼疊疊雲嵐浮曉光林花含笑遠天靜江草喚愁終日長闌風伏雨淹客路回谷深谿非我鄉城隅隔手不相見車馬經過淋潦妨【王褒金馬碧鷄頌回谷深谿非土之鄉】
寄徐用先程以道【徐名文華　程名啟充】
軒轅臺畔雪霜寒陰磧茫茫萬里寬夢繞盧龍明月易書隨鴻鴈朔風難天涯好在崔亭伯海上終還管幼安應念瘴鄉孤戍者自將形影弔衰殘
庚寅除夕王子推送桑落酒適傳希說葉道亨同過守歲即事
桑落舊方傳陸海椒花新頌及滇春能消客底千金夜頓有天涯兩玊人無家垂老同漂梗痛飲狂歌非隱淪歲去年來真反手柳青頭白轉傷神
鄧川楊少參兩依莊【楊名南金】
名公妙年辭京華飄然歸來乘雲槎天上烏啼御史府海邊龍臥神仙家東山老子興不盡南華真人生有涯空餘蟠胸濟世策日對隣叟談桑麻
泛浪穹海子
峯頭才見一泓幽沙尾驚看四岸浮□水羅文堪並色嘉陵石黛迥添愁秦源欲問桃花渡楚望渾迷杜若州亦有滄浪舊歌曲晚來乘興更扁舟
帝釋山
帝釋山頭雲滿谿東菴飛雨西菴泥碧潭照眼石鯨動翠微當面林鸎啼濛濛香霧花層&#63150;&#62673;&#63143;云土&#63151;漠漠生烟樹點齊傍險銀鞍應未怯玉壼清酒為君携
毛希曾園千葉梅【毛名沂】
今年朔氣凌炎暉雪後見梅千葉稀空谷倚竹翠袖薄洞戶穿燈香霧微嬋娟莫待月初賞綽約即愁風乍飛繁霜旅鬢不羞汝爛醉賓筵簪朵歸
臘朔後再向毛園醉梅
東閣早梅春巳破南枝初月夜不遲羅浮仙人再入夢楊州何郎仍賦詩留連錦席坐雲暖瀟洒玊樹臨風欹嫣然正用啟粲齒風&#63141;立爾無勞嗟鬢絲
春興【八首】
遙岑樓上俯晴川萬里登臨絕塞邊碣石東浮三綘色秀峯西合點蒼烟天涯遊子懸雙淚海畔孤臣謪九年虛擬短衣隨李廣漢家無事勒燕然
又昆明初日五華臺草長鶯啼花亂開探禹穴遊今巳遂吊湘纍賦未湏哀巢雲獨鶴時時下傍水羣鷗日日來散地幸容高枕臥清朝豈乏濟川才
又諸葛提兵大渡津河流禹鑿迥如新彩雲城郭那無跡黑水波濤亦有神象馬遠來銅柱貢犬羊不動銕橋塵靈關在眼平於掌歲歲蒲桃苜蓿春
又憶昔衣冠侍帝庭常陪鵷侶翥仙冥張騫銀漢通牛斗方朔金門隱歲星鳷鵲吟詩宮月白鳳皇傳詔御烟青夢回髣髴鈞天奏腸斷蕭條海角亭
又帝里朝辭供奉班客程宵濟洞庭灣湘靈皷瑟清冷外鮫女鳴機縹渺間青草波光連夢澤蒼梧雲物隔疑山故園亦有岷江水垂老生涯釣艇閒
又平沙落日大荒西獨立蒼茫意轉迷蕙畹蘭皋愁晚對竹垣花掖記春棲摧頹杜甫歌朱鳳憔悴王褒望碧鷄白首艱難隨去住青雲容易墜攀躋
又白屋茅堂枕碧沙玄亭亦近子雲家浣花溪上花饒笑濯錦江中錦勝霞遊女秉芳歌窈窕狂夫題竹醉橫斜悲來瘴海凋霜鬢愁聽山樓咽暮茄
又天上風雲此際多山中日月竟如何爭傳鳴鳳巢阿閣又見飛鴻出罻羅宣室鬼神思賈誼中原將帥用廉頗難教遲暮從招隱擬把生涯學醉歌
謁二忠祠
學士文章懸日月尚書劍履上星辰九原松栢香臺夜雙廟莓苔影坐春山鬼嘯歌搴薜荔海童奔走薦芳蘋經過此地同揮淚况是江潭放逐臣
喜周木涇工部復至滇
吳門滇徼兩心期河草江梅一歲時朗月肯教玄度共碧雲知為惠休移好音起夜忘衰病喜氣先春廻暖姿華頂溫泉俱舊約似留仙賞待新詩
看花出郊村店小飲
異國平居野興深花邊立馬此登臨雲林未許成歸隱塵世惟思學醉吟若下風流新蟻綠長安春巳舊貂金芳菲遅爾來何暮葉底流鶯正好音
寄文徵仲兼問訊姜夢賓
翰林供奉白頭時洗墨歸尋古劍池近得王家湖水帖遙傳謝氏敬亭詩扇頭雲樹搖山翠障子烟花動海漪頻過時川草堂否三游空結夢中期
賦得百花潭送人之楚
滄浪潭水照潭花無賴家家惱杜家不數潘安河內縣堪留衛玠洛陽車晴煙翡翠蘭苕溼涼雨鴛鴦荇藻斜五兩行穿巴峽樹百壼先泛楚江槎
廣都舟中寄謝狷齋
江波錦落寒潭清彩舟曉發芙蓉城中流帆影虹蜺臥夾岸櫓聲鵞鸛鳴越裳白雉巳入貢荒服碧雞猫遠征秪憑一札隔歲逓未知雙劍何時并
思公子篇
三五二八豔嫦娥百萬十千酬笑歌羅帳浮雲開玊葉鏡臺明月湛金波鬪鷄曉向侯家出走馬宵從主第過絕漠蘇卿竟誰問長沙賈傅柰君何
南溪舟中與劉承之話舊
晴江初月對佳人明燭深林慰苦辛征棹來帆成白首鳴儔肅侶憶青春萬里關塞浮雲外咫尺滄浪積水濱歌罷語闌還別去朔風寒一倍傷神
泛舟浣花東阜狷齋同賦
風簷水檻含清暉月閏夏五暑氣微山中薜荔幽人帶池上芰荷遊子衣雙魚六馬慣識曲青蛉白鷗皆忘機楊雄玄閣不寂莫杜甫草堂天下稀
贈永寧白參戎
貴竹新疆古藺州分弓上將擁貔貅笙歌城郭天無夜耒耜郊原歲有秋界首江清春洗馬海漫山翠晚當樓銳頭勳業君家事四十登壇早拜侯
太華寺席上文似山詠郭舟屋【名文】湖勢欲浮雙塔去山形如擁五華來之句愛其善狀景物而惜其全篇未稱也屬余易其首尾
仙人掌上梵王臺雨霽秋清望眼開湖勢欲浮雙塔去山形如擁五華來摩天鸛鶴窺明鏡呷浪魚龍引渡杯金碧西南無此景為君扶病一徘徊
寄張風泉侍御【名渙定州人】
貴陽天馬遠行空元是蘭臺鮑氏騘未奉談犀恒北望忽傳書鯉到南中龍筋舊識文成麗蠏瓜爭看定武工誰道停雲形影隔戍樓明月夢魂通
題楊補之梅
逃禪老人楊補之南昌新籍西川移寂寞真稱子雲裔清夷不為秦檜緇前身應是孤竹子後世但識梅花師風霜搖落千林兀玊蕋瓊蕤何太奇【補之子雲之後字从才不从木】
寄袁子變【名恒】
半豹才名真自許元龍豪氣更誰降堂前劍客呈鵶九屏後琴姬擁鳳雙貰酒十千傾玊瀣呼盧百萬倒銀釭舉頭望月沉珠浦携手何時濯錦江
以忠州雲根筆贈韓炅菴
射虎當年舊將家賸將筆陣綰龍蛇停雲閣上紅塵隔題竹林中翠袖斜燕寢清香盤紫霧鼠鬚玄點竄青霞幾行循墨千衝折必班超萬里沙
嘉州江上邂逅李蟠峯天使即事
皇華原隰素絲行仙里庭闈綵服明家慶國哀同盡節望雲就日總含情留連結桂橈相倚邂逅班荊盖共傾抱病江天淹戍客煩君傳語碧鷄城
送曹侍御時信
成旅候明辭禁掖揚舲千里下蓬萊東波渺杳通南國瓊樹風流映栢臺句曲天邊鄉信近石頭城畔暮潮回遙憐避馬棲烏地好稱郎潛吏隱才
至前二日朝天宮習儀
緋袍玊珮過長安紫府珠庭引百官一代威儀非漢蕝三成氣象是周壇城頭暝色籠輕霧樹杪新陽破早寒聞道宮衣添一線恩光請向袞龍看

【二十七卷】＋七言律詩二
【七言律詩二】＋寄毛用成給事 ＋臘八日＋玊堂對菊閣試 ＋銅罐驛＋萬縣元日 ＋丙子慶成宴＋望華山＋春齋有懷寺中同館諸君 ＋送童士琦瑞州府判賦得蜀江 ＋題畫竹＋春郊即事 ＋贈王羙中 ＋次張惟信留別韻＋送杜汝弼之官景陵時有水患 ＋溫民懷宮諭許於浣別墅相招恐失佳約作此戲簡 ＋雨中劉潤之僉憲見訪＋見梅花＋碧筒杯次余懋昭韵 ＋送唐守之使朝鮮＋送彭幸菴尚書致仕【二首】 ＋懷歸 ＋憶沐九華兄弟 ＋讀江門驛景川侯曹公開河碑 ＋百福寺夜宿＋留別劉珥江＋吊孟拾遺 ＋中巖留別余方池草池兄弟＋過南溪懷二劉參之承之兄弟 ＋寄李芝山初岡二李國相 ＋孟秋北岩招提即事 ＋甲寅新正六日送簡西嶨登舟 ＋贈趙大洲太史 ＋懷劉東阜謝狷齊＋三月二十八日與諸弟出野觀社笋輿穿窄徑日中乃得平路小憩大梵寺＋四月十一日喜雨柬妹丈劉珥江周五津 ＋姚鳳岡荔枝＋綠竹亭為李前渠賦【二首】 ＋次姚鳳岡玊蟾寺韵約曾少岷章后齊同遊

太史升菴文集二十七卷 成都楊慎著　從子有仁編輯 後學趙開羙校 　七言律詩
寄毛用成給事【名玊】
別後追酧送別詩石頭城裏是相思屢聞高議歸青瑣曾頌新聲滿玊墀坐隱曾留王質斧好奇能寄李邕碑崇霞臺上頻南望冀北花開鴈去遅
臘八日
御溝廻合咽氷泉宮樹霏微變冷烟丑應商春才八日戍從漢臘已千年彩毫想繼銀甖句玊燭仍稽寶蘡篇隔戶車聲流水過卻疑豳皷奏村田【張云徤而不瘦壯而不怒有老杜有初唐】
玊堂對菊閣試
碧梧消息委銀床黃菊芳菲對玊堂禁苑栽培元得地仙家草木不知霜甘泉宮裡龍銜燭太液池邊鵠借裳東閣吟成花掖暮南端歸去彩毫香
銅罐驛
金剛灘頭寒雨歇銅罐驛前朝望通天轉山形回合異春添江色淺深同巴農麥隴層雲上楚客楓林返照中水底鯉魚長尺半寄書好到錦亭東
萬縣元日
官燭光中飲頌花村鷄聲裏換年華寥寥人語水鄉市紞紞鼓音山縣衙江上春風先入棹客邊元日倍思家去程回望各千里翠壁青林寒雨斜
丙子慶成宴
兩世弟兄同此宴國恩家慶總非常春風疊鼓朝天去曉日炅珂滿路光周雅令儀歌愷悌漢臣諷諫托文章虛沾需飲過三爵高仰星文詠七襄
望華山
白帝真源紫界封金天削出翠芙蓉高擎零露仙人掌俯瞰明星玊女峯陽壑春留千歲草陰岩雪蔭四時松頻年來往塵埃裏敢向山靈問逸蹤
春齋有懷寺中同館諸君
瀛洲烟霧玉堤陰華盖星辰接翰林風動氷澌環御水月明暗雪帶仙岑上陽樹色知春近長樂鍾聲覺夜深為問贊公房裏客曇花貝葉對誰吟【張愈先云詞格兩高步驟自然覽之快心】
送童士琦瑞州府判賦得蜀江【蜀江瑞州水名偶與蜀同】
瑞州城下蜀江流風物依然似故丘秖道靈源十里合不知仙跡幾年留分符遠汎星槎去負弩真如晝錦遊別後懷人更懷土煩君時一到滄州
題畫竹
江南誰觧寫琅玕後有仲昭前孟端自從文藻流傳久轉覺丹青賞鑒難生綃一幅瀟湘出高堂六月氷霜寒玊林深處人如玊欲往從之無羽翰
春郊即事
將軍獵射下南山陵麥青青雉子斑自有良工誇左獲不勞詞客賦重環千夫赤羽風前疾百步垂楊醉後攀薄莫古堤微雨歇拳騧仍踏落花還
贈王羙中【名瑋】
青馬&#63140;忩御史下丹霄獬豸新裁瑞錦袍階下天風吹玊樹海邊春酒薦氷桃西山日近恩光永南極星連執法高應問蜀城回楫地長江秋水靜雲濤
次張惟信留別韻【名潮】
朱絃之瑟清商音為君一奏懷鄉吟雲烟西阻峩眉望日夜東流江水心騷客芳馨蘭九畹仙人掖垣梧十尋酒闌曲終車轍遠秋色不如離思深
送杜汝弼之官景陵時有水患
竟陵南去楚江深雲夢西連夏澤陰息壤萬家經歲潦洪波千頃寄秋霖青楓曉失啼猿樹班竹昏移宿鳥林粒食更湏愁眾口薄曹何以荅羣心
溫民懷宮諭許於浣別墅相招恐失佳約作此戲簡
春來無伴訪烟霞忽憶仙人在浣花棋局幾時隨澗竹釣舡何處倚江沙興憐隱浪金壼仄醉想臨風玊樹斜舊日草堂君地主還湏折簡到山家
雨中劉潤之僉憲見訪【名成德】
鳴雨虛堂六月秋高軒空谷遠相求佳期每憶同星聚良會湏為秉燭遊風磴雲端回白日水花烟葉亂滄洲莫辭信宿陪孤賞更與江天散獨愁
見梅花
一辭青鎖滄江臥山城三見梅花破正愛家家臨水開還愁樹樹和烟墮清樽欲醉不成歡雪調空歌誰與和小院廻廊日又斜高樓短笛風前過
碧筒杯次余懋昭韵
月戶星楹敞夜燈荷筒桑落共淹仍傾來細瀉珠盤顆摘去愁空翠盖層消渴凉生金掌露迎風寒瑩玊壼氷三更促席歸何晚百罰深盃謝不能
送唐守之使朝鮮【名皋】
玊馬朝周封壤舊青雲干呂瑞圖來鳳皇樓上星晨動鴨綠江邊霧雨開王會千年輝簡竹皇恩萬里賁蒿萊張騫謾作尋源使陸賈虛當絕國才
送彭幸菴尚書致仕【二首　名澤】
司馬英名起弁髦元龍湖海信人豪洪源紫塞黃河遠爽氣金天華嶽高裴度歸來惟縱酒廉頗老去自遺櫜林居紫熖光騰夜含景蒼精有賜刀
又【公家食時書座右云出必如孔明處必如淵明】憶昔西征歌采薇雪山萬里駐驂騑總戎全蜀風雲陣紀績成周日月旂諸葛蔓菁遺壁壘陶潛松菊舊柴扉前賢出處真相似雅志如公兩不違
懷歸
星橋南望沉犀渚雪嶺西連抱珥河關塞渺茫魂夢隔山川迢逓別離多汀洲春雨搴芳杜茅屋秋風帶女蘿心事未從尹卜生涯聊聽僰童歌
憶沐九華兄弟
難忘易識是君家為愛君家好棣華玄圃春遊花繫馬白門宵醉柳藏鴉停雲遠樹交嵐翠落月空梁印海沙關塞各天勞敏夢萍逢何處定騫槎
讀江門驛景川侯曹公開河碑【曹名震】
將軍玊劍虜塵清餘力猶能水土平象馬邊隅通貢道蛟龍窟宅奠夷庚史家底事遺經略郡乘何曾紀姓名賴有琳瑯播金薤可無蘋藻薦芳馨
百福寺夜宿
千仞峯頭佛日晴雲端忽見兩僧迎篝燈宴坐曇華結汲水煎茶雪浪生翠竹黃花同入偈蛟龍丘蚓雜題名石房夜冷難成寐惱殺荒鷄不肯鳴
留別劉珥江【名大昌】
東波南浦送輕航怊悵芳春發故鄉泛宅浮家沙鳥外銷魂廻首石犀傍垂垂楊柳人千里漠漠蒹葭水一方更喜欲來相慰藉挐音何日到江陽
吊孟拾遺
駱谷鸞輿再播移橫流滄海廣明時刑餘周召田中令地下逢干孟拾遺赤水探珠迷象罔青霄蝕月任蟇頤懷沙沉石何曾問帳殿毬宮總不知
中巖留別余方池草池兄弟
又別中巖二十春禪枝忍草幾昏晨三生水月淹留地萬里江山感慨身楚澤&#63150;&#62690;羊奇&#63151;纍吟北渚謝家兄弟餞南津酣杯且喜朱顏在覽鏡休驚白髮新
過南溪懷二劉參之承之兄弟
京國交遊四十春劉家兄弟最情親風流雲散三生夢水逝山藏一聚塵沙步維舟催觧纜隣村聞笛倍沾巾可憐烟草江安樹愁見當年送別津
寄李芝山初岡二李國相
玄韵仙飈舞柜松新詩清水出芙蓉丹梯不唾青城地彩筆曾干紫閣峯濯錦江波舟汎汎&#63150;林&#62428;攵&#63151;花樓閣樹重重舊遊回首金沙寺幾度衣冠起暮【舞又作灑宋玊風舞于松栢之舞字似切淮南子猶條風之時灑則灑字亦可用不知孰為勝○巨松見山海經】
孟秋北岩招提即事
秋江芙蓉開且鮮紅粧碧水鬥明蠲可憐丈室散花地便是三管空侯天慈雲演梵香幂阜凉雨催詩珠跳舩醉鄉不見二豪至蘇門竟成孤嘯還
甲寅新正六日送簡西嶨登舟
金蘭意氣昔論文燕坐朝霜竟夕曛千里驅馳來僰道十年羈旅共滇雲交遊落落晨星散蹤跡悠悠水國分江北江南從此隔何時何地再逢君
贈趙大洲太史【貞吉】
起鳳才華錦水頭鳴鑾仙步上瀛洲文傳莊叔棲雲集賦奏金卿花萼樓何國白環曾入貢至今青海未全收廟堂終用平戎策未許栖遲老一丘
懷劉東阜謝狷齊【百福寺壁見二公詩】
謝劉生死論交地巴蜀山川迢逓程萬古雲霄森意氣五兵詞賦莽縱橫虞江精舍浮雲隔汴水孤墳宿草生濯錦浣花遊眺地悲泉斜日下層城
三月二十八日與諸弟出野觀社笋輿穿窄徑日中乃得平路小憩大梵寺
滳堦零雨坐深更天為遊人放曉晴松盖擎雲村徑暗秧針剌水野田明菁&#62681;&#63139;忽俏蒨憐春晚詰屈崎嶇覺路生正惱懶蟬勾午睡蒲牢喜聽遠鍾鳴
四月十一日喜雨柬妹丈劉珥江周五津【五津能詩善畫】
舟膠水淺似坳堂忽爾宵殘雨送凉原色未湏歌滌滌灘聲最喜聽浪浪望中笑電生矯矢夢裡雷車借阿香便注仙瓢傾馬背盡回焦土作金穰
又南浦新聲喜雨篇不湏豔曲唱嬋娟惠連池草偕靈運杜甫簷花對鄭虔巳見清風生羽扇更聞流水入琴絃蜜雲龍茗勞珍貺好試東城解玊泉
姚鳳岡荔枝
栢府薰風荔子丹雕盤持贈下臺端綘紗囊裡冰肌滑火齊枝頭水玊寒羅帕分珍慙逐客驛塵飛鞚憶長安瓊瑤欲報才應盡獨立蒼茫倚曲闌
綠竹亭為李前渠賦【二首】
高人愛竹真成癖萬竹亭前竹萬竿風伯倚聲添風&#63141;立爽月娥分影暎檀欒掃天綠粉晴猶溼拂地清霜暑亦寒莫遣兒童摧錦籜成巢結實待栖鸞
其二 綠竹亭前竹萬枝興來刻竹醉題詩裁成龍笛青瑤管斫就魚竿綠玊池嘯詠宵分閑鼓吹平安日報偃旌旗風流何羡楊州鶴紫脫蒼筤別有奇
次姚鳳岡【名梧】玊蟾寺韵約曾少岷【名璵】章后齊【名懋】同遊
玊蟾寺在翠微間薝蔔林中萬竹班人境由來非物外吾鄉元不是他山何湏老衲雙飛錫願共詩人一扣關風&#63141;立風&#63141;立金風乘興去團團寶月伴君還

【二十八卷】＋七言律詩三
【七言律詩三】＋僧寺古梅 ＋曾少岷惠忠州新琢雲根筆＋登丹稜縣白塔寺塔與呂竿川同賦 ＋嘉州劉介川進士母壽詩 ＋老馬行＋病中秋懷【八首】 ＋毛伯玊點易洞 ＋次韻章后齋為余壽 ＋携酒探梅 ＋喜任蒼岩至招之飲 ＋寄李心山侍御 ＋釣魚城王張二忠臣詞＋聽歌 ＋送道士何端陽往武當＋浮橋 ＋送何栢村元戎 ＋木涇周公裒集鄙詩刻之作此以謝 ＋月梧大司寇喻公壽詩＋詠風扇寄珥江 ＋送韓炅菴應廕北上 ＋夏松泉太宰壽詩＋觀平吳錄 ＋詠霧淞【有序】 ＋招張愈光 ＋夜宿玊池 ＋百梅亭＋次韻陳玉泉見過＋贈郭雲屏閫帥 ＋書扇贈薛曲泉二守 ＋夏五亢旱彌旬曲泉薛公精禋露禱霖雨應辰農望既欣道暍亦起詩以志喜 ＋詶周生贈扇上刻詩韻＋五月樓居雨凉欣賦 ＋贈薛生季德＋次韻章后齋＋喜雨

太史升菴文集二十八卷 成都楊慎著　從子有仁編輯 後學趙開羙校 　七言律詩
僧寺古梅
古幹盤龍鶴膝丫眠江似泛斗牛槎風酸寒凜香仍馥雪虐霜凌蕋自花冷面不為靈瑣豔鐵心寧受廣平誇維摩一室空千偈坐對雙林寶月斜
曾少岷惠忠州新琢雲根筆
忠州井邑聚雲根筠管千年駁蘚痕好伴輪囷接卿靄不同澀勒暗蠻村高標自表嚴顏節文藻堪招陸贄魂西蜀鍾奇難韞櫝南豊新詠重瑤琨
登丹稜縣白塔寺塔與呂竿川同賦
窣堵岧嵉出半空蔚藍天界接剛風魚鳧彊域遙瞻外龍鵠山川近覽中乍似潛虬穿坎窞俄驚飛鳥出樊籠登高勝侶歸來晚樓閣烟花紫翠重
嘉州劉介川進士母壽詩
阿母瑤池翠水渟生兒共道得寧馨金仙元住岷峨國寶婺遙連奎壁星蕋榜已看秋桂綠蘭臺行校夜藜青三江化作長春酒戲綵恒斟愛日亭
老馬行
老馬為駒下皂棧昔日友龍今伴鴈棄置徒傷田子魂剪拂曾遇孫陽盻長鳴蕭蕭失風雲知道悠悠忘泉澗金式如堪鑄伏波彩毫還擬圖韓幹
病中秋懷【八首】
八月江陽暑未休赫羲朱祲迥添愁西岷秋老金猶伏南詔星回火不流霜信幾時來遰鴈雨聲終日望鳴鳩似憐宋玊荷禂怨故遣班姬團扇留
又尹氏遺蹤百尺臺招呼不見子歸來可憐文武為邦憲卻泥嬋娟養禍胎鳴牝掇蜂終古恨衣苔帶藻至今哀悠悠往事嗟何及浩浩東波去不回
又南定樓前碧草春荔枝林下少埃塵三瀘名號訛千古二水沱崏會兩津青箬海商舩舫集紅粧營妓管絃新多情莫悔登臨數良夜何妨秉燭頻
又九丝城寨控諸蠻舊是鴉飛不到山深菁篻簩何太毒橫江烽燧不曾閒蘿棡列哨誰傳箭高珙孤城只閉關安得班超投筆起戎州暫得破愁顏
又江郭西偏寂不喧卜居草草結櫺軒蕋珠樓接芸香閣紫洞天環薜荔垣書載洛中三十乘經傳柱下五千言寬閑謝客緣貧病懶散從吾養性源
又&#62681;&#63139;迢&#62681;&#63139;遆城西百尺樓登茲銷暑亦銷憂江山平遠難為畫雲物高寒易得秋吉甫清風來玊麈涪翁妙墨換銀鉤餘甘渡口斜陽外靄迺漁歌雜棹謳
又湘纍憔悴滯江潭禪伯逍遙老梵龕松下圍棋閑屨二花□□曲引杯三不愁痼疾嬰雙竪為喜良毉得二柟【任彭二毉皆名柟】采藥名山吾願畢白頭久矣謝朝簪【尾句又作更借新凉供穩睡西風昨夜鴈聲南】
又炎荒避地廿年過杞國憂天奈爾何雜種犬羊紛北虜妖氛牛斗更南倭浮雲江漢愁心結新月關山涕淚多身佩安危有諸老舌們孤孽且長歌
毛伯玊點易洞
淨林蕭寺北山隅曾是精廬隱昔儒書帶草生移鉅野篆文江繞接巴渝吟詩雲合峯頭碧點易霞留洞口朱何日放舟偕麗澤紅泉石蹬足斟&#61783;&#63140;斗
次韻章后齋為余壽
香界諸天寶鏡開玻璃江色入瓶罍方舟南浦成佳會飛盖西園遊上才明月臨時仙客醉碧雲合處美人來已甘投老三三徑仰荷承平兩兩
携酒探梅
滇海南雲老歲華丗年不見故園花吟邊索笑驚春晚夢裡尋香覺路賖凍夜明蟾清影瘦摶風么鳳綠毛斜興來是處堪携酒徑造何湏問主家
喜任蒼岩至招之飲【柟】
還家不落新春後征棹先逄舊雨前繡被喚回巫峽夢錦囊賸有蜀江篇垂垂梅蕋猶凝雪濯濯楊枝欲吐烟好是玊盤傳菜日共酣金醴媚椒天
寄李心山侍御
扁舟暮倚荻花叢燈影皤然照一翁明月此時千里隔清吟昨夜一樽同人生南北真岐路客計飄颻是轉蓬隴驛寄梅曾到否年光又逐斗杓東
釣魚城王張二忠臣詞
釣魚城下江水清荒烟古壘氣猶生睢陽百戰有徤將墨翟九守無降兵犀舟曾揮白羽扇雄劍幾斷曼胡纓西湖日夜尚歌舞只待崖山航海行
聽歌
彩雲天外駐行盃明月樓前引上才紅頰綻時銀燭爛翠眉低處玊山頹飄颻俠客遊燕市窈窕仙娥下楚臺千載王郎風韵在倩君重唱夕陽開【王右丞溫泉寓目詩唐人入樂府名相府蓮訛為想夫隣白樂天云秦川一半夕陽開此句尤妙】
送道士何端陽往武當
篸嶺之峯丹翠含金膏水碧孕重岩磨蟻遊人陟風磴驂鸞仙侶坐氷嵌三霄寶月懸青樠千歲玄霜下紫杉此去暫離應萬里鶴書何日寄遙緘
浮橋
千尺長虹臥錦波懸撞度索笑牜&#63140;羊牁玊環金鎖隨開闔木客鮫人雜嘯歌漫道黿鼉梁碧海虛傳烏鵲架銀河堪憐來往驚鴻影步步塵香櫬礻&#63140;篾羅
送何栢村元戎【名卿】
牛斗妖氛指日平暫勞鵲印掛東征捷書行奏長楊殿軍令先傳細柳營冀北貔貅曾控御山西將帥半牙兵功成歸隱青城曲社酒寒燈好結盟
木涇周公裒集鄙詩刻之作此以謝
漫興詩成&#63150;林&#62428;攵&#63151;逸多玊人彩筆為編摩四愁平子饒情興五噫梁鴻發嘯歌羽獵長楊違侍從碧鷄金馬飽經過彫蟲小技嗟吾老谷鳥嚶鳴奈若何
月梧大司寇喻公壽詩【茂堅】
丁卯同年七十人回頭五十正嘉春沉沉海屋添籌筭耿耿長庚映昊旻已見錦堂稱壽俊况兼青史傳名臣千峯不隔南飛鶴一盞遙飛賀誕辰
詠風扇寄珥江
飈輪木羽引凉多金伏朱炎奈爾何姑射氷姿堪作對山陰雪興可能過婆娑影裏懷瓊樹蹀躞聲中想玊珂便擬千觴河朔飲仍聽一曲洞仙歌
送韓炅菴應廕北上【述甫】
采蘭贈弟弟如金珍重金蘭只此心屈子秉芳留佩韘左思招隱間重襟驪駒北上瞻高步虎節西歸聽好音奕世聞詩齊魯並豈惟韜畧似淮陰
夏松泉太宰壽詩
赤舄歸來鬢未星紫垣光燄照涪陵山中宰相無塵事河上仙翁有道經春色又驚梅蘃白薰風幾換荔枝青停雲問月多篇詠何日滄浪一共聽
觀平吳錄
庚申胡運卜終一斗野驚看伏鼈懸九四由來真海孽萬三未必是天錢可憐槎史嬰龍日又見胥臺走鹿年管樂誰將饒介許孟兼遺恨醉樵篇
詠霧淞【有序】【甲寅歲秋冬久雨連月十一月廿六日甲子曉籠霧微淞盖晴兆也俗諺云霜淞行霧淞貧兒備飯瓮往歲在北方寒夜氷華著樹若絮日出飄滿庭階尤為可愛曾南豊詩云園林日出淨無風霧淞花開樹樹同記得集英深殿裏舞人齊插玊瓏鬆又曰香銷一榻王&#63140;矍毛&#63141;俞暖月映千門霧淞寒韵書謂之東洛洛音索氷著樹如索也】
恠得天鷄誤曉光青腰玊女試銀粧瓊敷綴葉齊如剪瑞樹開花冷不香月白詎迷三里霧雲黃先兆萬家箱貧兒飯瓮歌聲好六出何湏賀謝莊
招張愈光【癸亥歲時十六附】
容易年光斗柄東蕭條客舍酒樽空雪消已减乘舟興寒重翻添閉戶功古道塵埃多去馬故人書信少來鴻新豊逆旅知無伴何惜西齋一笑同
夜宿玊池
投轄多情信宿留長河未曙夜悠悠池停蛙鼓雨初霽窻靜蚊雷風乍秋尋壑經丘殊窈窕談玄舉白更風流名園已到終嫌晚還擬山陰雪夜舟
百梅亭
綠萼紅跗映碧瀧山香水調換新腔翰林風月三千首樂府鴛鴦七十雙陳閣臨春森玊樹漢宮不夜爛金釭梨雲梨雪都成夢桃葉桃根枉渡江
次韻陳玉泉見過【鳳】
新詩清水出芙蓉南國才人陸士龍老去衡門饒寂閴病來塵榻愧過從湯湯流水琴中思種種繁霜鏡裏容良會蹉跎時迅速朱炎忽巳變條融
贈郭雲屏閫帥【郭承天人】
將軍出鎮向西川萬里從龍下日邊雪嶺雲開瞻突兀錦江風定泛漪漣世家舊說金臺事樂府新傳寶劍篇旌節花明營柳細徵還扈蹕侍甘泉
書扇贈薛曲泉二守【治】
大賢為政即多聞杜老曾云我亦云千里清風傳穆頌兩江流水漾漪文停雲遠樹傷遲暮對月高樓悵夜分葵扇揮毫酬雅意棠陰回首惜離羣
夏五亢旱彌旬曲泉薛公精禋露禱霖雨應辰農望既欣道暍亦起詩以志喜
漫擬休璉戲廣川土龍泥鶴盡成捐風雲忽送三更雨庭院如鳴百道泉雲漢于今無旱魃甫田自古有豊吾廬坐愛凉如洗好續蘭臺賦風&#63141;立然
詶周生贈扇上刻詩韻【周名宗堯】
紈素裁成寶月光卷舒懷袖動宮商老來卻厭丹青手興到還登翰墨塲坡老高吟三十韻右軍細扎百千行光風薢茩人雙玉明日兼葭水一方【周生自長壽來省余韓炅菴同會周與韓皆余中表懿親也】
五月樓居雨凉欣賦
快雨崇朝溽暑徂頓令注夏病全蘇恍疑方丈清虛島似對瀟湘水墨圖曲沼青&#62737;&#63139;黽喧鼓吹高齋白鳥淨軒廚冷然風御何湏羡嗒爾凉襟且據梧
贈薛生季德【名量府二守曲泉之子】
棠花庭下見斑衣年少清才世所稀三鳳舊聞鳴菶菶季騧今復景騑騑郗林丹桂開芉省唐苑緗桃近瑣闈琢玊慙予非哲匠泥金遲爾到漁磯
次韻章后齋
漫嘲阿昶誤金根聊效王家點黑&#63140;南痕老嫗重尋蕺山寺道士頻過曇石&#63140;襄村黃庭鶂鶂籠歸翼赤管猩猩返醉魂洛浦煩君飜舊賦驚鴻寧畏毳如琨【紫房之會又明日后齊約為洛浦之遊○曇石&#63140;襄村山陰道士所居見文房四譜○蕺山寺王右軍為老嫗書扇處也】
喜雨
高閣憑闌暑氣沉寒山銀竹映森森雲從太華仙人掌風入蘭臺宋玉襟霖雨不關胥靡夢荷鋤聊慰老農心木桃投贈湏君和酉&#63140;靈醁浮香喜自斟

【二十九卷】＋七言律詩四
【七言律詩四】＋孟冬苦寒滇南之行留別江陽親友【二首】 ＋舟中留別炅菴蒼崖 ＋天池夜宿對榻炅菴 ＋次郭雲屏登西樓韻二首 ＋送永寧范商野二桑扶涯際涯北上 ＋贈嵩明太守羅果齊 ＋席上漫興重贈羅果齊＋劉虛湖封白石載酒過高嶢＋十二月二日張龍山謝高泉敖梅坡余九崖杜晴江梁一江潘東溪携酒過訪高嶢 ＋潘東溪都閫惠暖床 ＋滇海歲暮 ＋太守董約山訪予高嶢海庄勝言尋甸山水之嘉即事＋荅昆明尹張極山＋次韻謝高泉送余往永昌 ＋呂呈貢送官燭栢炭 ＋送梁一江北上 ＋贈倪江村 ＋安寧溫泉董北溪新建碧玊樓 ＋送陳少野西上 ＋贈謝平山 ＋次任棠山見贈 ＋棠山携酒過荒館＋歸途始發 ＋題五老圖遙壽張禺山八十＋柯玉井贈寶劍 ＋何雙梧徐靜谷相送至廣通＋奚栢軒李西崖許松溪三君子枉過張氏園＋廣心樓夜宿病中作 ＋三月十日雲樓上公見訪高嶢丘鴻夫楊子中侍同觀梁徐僧權帖子昂春山勝事卷李伯時九歌圖吳小仙獻香圖＋楊林病榻羅果齋太守遠訪＋遊華亭寺遇雨即事 ＋董約山太守枉訪高嶢同遊太華寺 ＋挽錢南川憲副 ＋劉風山太守見訪高嶢＋贈謝高泉 ＋柬高泉＋駐節亭餞高泉 ＋封白石工部劉虛湖戶部同訪海庄 ＋送高泉謝公回滇周太霞同泛舟＋撫臺游可翁命周生太霞校刻五經傍住因得駐五華精舍晨夕晤語遂有此贈＋次雲樓上公韻五月十九日魚池雅會＋魚池即席贈玊華南華少華三公子 ＋六月十四日病中感懷
太史升菴文集二十九卷 成都楊慎著　從子有仁編輯 後學趙開羙校 　七言律詩
孟冬苦寒滇南之行留別江陽親友【二首】
昆池滇嶠廿年遊白首重來未得休靖節詩篇形贈影莊周呼應馬兼牛江花品藻春紅隔城闕凝光暮紫浮賞菊探梅還憶我相思莫吝置書郵
又登艫一望一魂銷賴有清樽慰寂寥寵餞江陽殊藹藹壯遊滇路漫迢迢梅心柳眼皆春意棘&#63139;火舞夷歌亦舜韶猶有多情如杜牧畫橋明月教吹簫
舟中留別炅菴蒼崖
夢醒渾疑未別離止舟卻喜似歸時情親千里勞相送衰病三秋指遠期閭左又興秦戌役殿前曾識漢官儀琵琶商婦君休聽恐動王涯貝錦辭
天池夜宿對榻炅菴
永寧三百六十灘順流劈竹上流難來賓霜鴈歲方晏喚客荒雞星未殘羸軀肯容老巴國濯髮真如到洧盤明日魚鳧關外路綠纓清淚對君彈
次郭雲屏登西樓韻二首
說劍論兵邁品流明時論賞早封留秉衡許國三千牘德裕籌邊第一樓城郭笙歌渾不夜溪山草木未知秋輕裘已叶前賢事祍革先寬旅客憂
又清香畫戟感時流遷客經過此淹留零雨多情孫椘堠月明同夢庾公樓新梅豔豔爭迎臘殘菊垂垂尚駐秋地主多君似嚴武登臨暇日亦銷憂
送永寧范商野二桑扶涯際涯北上
永寧山水接江陽毓秀鍾靈歲月長五色丝毫爭炫爛三株瓊樹共芬芳卿雲影裏芝泥紫瑞日光中蕋榜黃老我扶衰淹病榻喜君惜別到文房
贈嵩明太守羅果齊
肯為衰翁百里來蕭條寒館是春臺世家文藻匡時畧環海謳歌作郡才芳草已隨江柳發棠花遙映野梅開從今詩苑添嘉話清夢高嶢夜夜回
席上漫興重贈羅果齊
君侯載酒過春城畫戟清香絳燭明珍重青雲新意象留連白雪舊歌聲坐如泥塑還和氣醉若山頹未盡情知巳相逢難遽別席間漫興又詩成
劉虛湖封白石載酒過高嶢
荒林遠枉兩高人仙棹搖搖積水濱懷舊重過題竹處尋芳正及賞梅晨登樓醉水渾無夜著屐尋山賸有春爨舞滇歌元慣見渝兒巴妠愧橫陳
十二月二日張龍山謝高泉敖梅坡余九崖杜晴江梁一江潘東溪携酒過訪高嶢
寂寂荒村生冷煙敢期車從枉群仙釣竿未拂珊瑚樹樽酒重登玳瑁筵瀲豔池塘芳草外飄颻舟楫早梅邊高嶢滇海留嘉話剡曲斜川合共傳
潘東溪都閫惠暖床
老去真成有髮僧禪床四大續傳燈使君高誼來今雨旅客鄉心履薄氷寒榻中宵分未照小樓兩度記同登交情卻勝潘楊穆孤枕長吟載寢興
滇海歲暮
村燈社酒蔟辛盤春立星回臘巳殘故國江山遙悵望浮生節序幾悲歡寇公心事雷州竹屈子情辭澧浦蘭草蓐藜床無雪霰醉來一枕且偷安
太守董約山訪予高嶢海庄勝言尋甸山水之嘉即事
使君高誼薄塵寰邀我尋春慰旅顏不是蟠胸多磊落那知絕域有江山玊杯家學曾親炙瓊樹風流許重攀畫戟清香延坐久村孤城遠漏聲閑
荅昆明尹張極山
南荒遷客重來時東道主人慰衰遲相望咫尺雲津樹限隔一水昆明池彈琴暇豫宓子賤戴星出入巫馬期高嶢小樓有懸榻一樽何日話心知
次韻謝高泉送余往永昌
鷄足鷲頭遙五嶺青龍赤虺遠三江嗅金寧即非金齒建木由來是木邦石上支筇何憚險雲端飛屐不湏雙衰年憐我同萍梗麗句勞君韜錦杠
呂呈貢送官燭栢炭
冷落蒹葭水一方春風桃李近河陽燭明丈室散花地炭熾仙家雕玊房酒伴掀髯呼慱塞歌童炙手暖笙簧盈盈相望還相憶剡曲溪邊興未忘
送梁一江北上
天子萬年昌曆永春王正月賀函齊穩流巴峽飛雲棹如砥周行進月題魏闕雙飛雲裡鳳文樓三唱卯時雞憲臣奏最來青瑣行見天書陟紫泥
贈倪江村
倪子江村天草亭望中雲白見山青酒杯落魄春浮蟻書卷縱橫晚聚螢米芾船邊虹貫月張騫槎木水涵星古詩今調三千首一夜無眠枕上聽
安寧溫泉董北溪新建碧玊樓
碧玊泉邊碧玊樓崇幽何羡采真遊清秋長咲驚山鳥朱夏閑眠對水鷗孺子滄浪休濯足高人剡曲漫回舟衰年七袠重來此何限相知半白頭【陳子昂賦雲物之美麗而池館之崇幽】
送陳少野西上
蒲塞蘭油路阻脩金狨翠駮且淹留欲携柸酒歌三疊又感重英詠二矛橫水光明誰執訊探丸赤白自虛投飄然皓首芝山侶敢為將軍借筯籌
贈謝平山
千里西征見玊人簷花池草話情親風流陶令歸何早文藻桓譚論更新席上休談當世事柸中強覓舊時春坡仙詩句君知否且鬥樽前見在身
次任棠山見贈
不貪夜氣識金銀漫道詩成泣鬼神耐可炎方禦魑魅虛傳奕世掌丝綸乘雲久塌南溟翼濡沬應憐柬海臣珍重高人推轂意狶膏那觧轉方輪
棠山携酒過荒館
天燈收後近花朝為喜新晴物色饒其柰鬢丝偏種種無端心旆正搖搖望中雲樹三層堡夢裡烟霞萬里橋獨有憲臺東道主酒柸棊局慰蕭條
歸途始發
重作滇雲萬里征歸途卻喜遇春晴一筇歷歷記行店雙堠頻頻減去程嶺上聞猿孤枕淚壁間見蝎故鄉情烏蒙瘴霧昏眸久想對江花眼倍明
題五老圖遙壽張禺山八十
遐筭誰論魏羅結著書君似范長生九齒天錫言非夢五老星飛兆久成玄韵松風時靜聽仙酉&#63140;令花露日頻傾永昌不數睢陽杜一鶴南飛寄此情
柯玉井贈寶劍
金裝寶劍倚崆峒持贈慚非陸賈功老境慢勞身出塞少年空有志平戎冲霄紫氣璣衡北照夜清光奎壁東虎豹潛藏魑魅避歸來不歎路途窮
何雙梧徐靜谷相送至廣通
廻磴關頭並馬馳春風二月送歸時纔醒何遜梅花夢又續徐凝瀑布詩老去故鄉應息駕天涯再會更無期月橋分手銷魂處便是此生長別離
奚栢軒李西崖許松溪三君子枉過張氏園
海上群仙貫月槎辟疆園裏踏晴沙芊綿薙草開三徑窈窕穿林似兩家戞玊敲金君子竹長紅小白女郎花流年不用驚華髮良會何辭醉紫霞
廣心樓夜宿病中作【七十行戍稿】
落穽重逢下石人七旬衰病命逡巡藤蘿深箐猿猱宀&#63139;几瘴癘窮山虎豹隣枯木幾時霑雨露戴盆何地見星元夫幸遇暌孤日寂寞寒灰也望春
三月十日雲樓上公見訪高嶢丘鴻夫楊子中侍同觀梁徐僧權帖子昂春山勝事卷李伯時九歌圖吳小仙獻香圖
喜逢嚴武觧憐才過訪旌旗駐未廻黃絹色丝開古帖綺筵彫俎進深盃風清畫舫吟芳草月上應門照綠苔更與海濱添盛事千金何用築高臺
楊林病榻羅果齋太守遠訪【七十行成稿】
荒店晨炊冷竈烟忽聞五馬暫流連關山盡是銷魂路樽酒翻為迸淚筵遙想生還成幻夢縱令死去有誰憐眼前難縮壺中地何問靈均椘國天
遊華亭寺遇雨即事
華亭高處接諸天松栢陰森滳筧泉玄默擬尋方外侶清狂仍共飲中仙茅容避雨山邊店宗愨乘風海上船越女紅裙沾濕好不湏翠黛蹙嬋娟
董約山太守枉訪高嶢同遊太華寺
五馬三旌駐碧雞松篁昏黑上頭迷慈雲擾擾珠林北寶月纖纖紺殿西佳客興來還笑傲浮生跡有但羈栖歸來村叟分雙炬微徑欹危獨杖藜
挽錢南川憲副
鼓瑟湘靈夢巳先鳳嬉亭下識君賢禮闈英妙矜三捷憲府飛騰羡九遷丹悃壯遊曾許國黑頭未老賦歸田華堂易簀嗟何速深負如皋射雉年
劉風山太守見訪高嶢
正和漁翁鼓枻吟忽傳五馬特相臨清風塵榻紆仙步細雨柴門聽好音陶館停雲幽興起樂庭披霧道情深不嫌野外無供給太華峯頭擬共尋
贈謝高泉
奕世盤盤出大才早時名姓兆魁台棟梁昭代占隆吉風雅明時屬總裁&#62886;&#63139;馬駏那堪成兩別隨騧行見出駢胎涸魚窮鳥如相憶感寓亭前有鴈回
柬高泉
鄉國懷歸近有期燈花先報主人知曉看飛鴈傳書札夜夢驚鴻劈荔枝金伏朱炎殘暑退瓊枝碧月早秋宜玊關生入真奇事投筆斑超又賦詩
駐節亭餞高泉
萬死投荒七十春幸逢桑梓話情親士師柳下難稱枉漁父蘆中易愴神往事悠悠如捕影餘生落落且同塵濁醪妙理天之祿好醉樽前掌上身
封白石工部劉虛湖戶部同訪海庄
搖搖畫舫艤湖東二妙多情訪病翁憶別久懷塵榻冷相逢莫放酒杯空廿程道路江陽近千里風烟蜀苑通有約重携二桃李早梅時節醉芳叢
送高泉謝公回滇周太霞同泛舟
高泉仙棹訪貧家城上高樓接太霞坡老旅情昌歜酒雍陶鄉思米囊花迢迢紫宙凌風翰渺渺銀潢貫月槎岐路不湏悲斷梗吾生今巳任瓠瓜
撫臺游可翁命周生太霞校刻五經傍住因得駐五華精舍晨夕晤語遂有此贈
早從芳潤嗽餘津理窟年來近道真瑟捨由求鏗爾對業同祖謝響然臻【陶詩周生述孔業祖謝響然臻】懸金呂覽言空詡鍥石中郎跡未陳白首無聞吾獨老昭昭何用觧祥麟
次雲樓上公韻五月十九日魚池雅會
環衢窈窕錦亭東珍樹留春綴糝紅鳥度屏風青瘴裏魚窺明鏡碧瀾中賓筵鄴下詩篇盛軍次漁陽鼓角雄獨有白頭虛授簡梁園應愧長卿工
魚池即席贈玊華南華少華三公子
翩翩清世佳公子秩秩初筵集上才宿昔八龍何護落于今三鳳喜毛&#63141;音毸通家會面嗟何晚良會知音訝許猜有約高嶢同過我不論晴雨有花開
六月十四日病中感懷【七十行戍稿】
七十餘生巳白頭明明律例許歸休歸休已作巴江叟重到翻為滇海囚遷謪本非明主意網羅巧中細人謀故園先隴痴兒女泉下傷心也淚流

【三十卷】＋七言律詩五
【七言律詩五】＋病中永訣李張唐三公＋蘭津橋＋昆陽望海 ＋次沐希甫山茶花韻 ＋浪穹縣＋立春滇郭西看山茶 ＋春泛晚歸 ＋甲午臨安除歲 ＋豐祿縣西蘭谷 ＋中丞白泉汪公生辰值安南欵報至 ＋春夕潘園 ＋寄任少海李仁夫＋連雨 ＋別周昌言黃孟至＋五丁峽舊傳為力士開山之地據史秦用張儀司馬錯之謀以珍器羙女賂蜀侯而取之小說迂怪傳疑可也遂賦此詩 ＋顧箬溪中丞載酒過滇館 ＋送蕭凌漢都閫謝病歸蜀 ＋鳳翔阻雨兼聞寇未靖撥悶【一首】 ＋早寒 ＋賦得江上舟送人＋寄用貞弟 ＋送馮行徤守興化＋王舜卿尹舜弼往昌平例送【一首】 ＋送楊仲立進士歸省 ＋次王明遇留別韻＋次韻惟信送客東郊 ＋送何勳伯 ＋送張孟復達州兵備副使 ＋荅張起溟 ＋送祝文安知楚雄府 ＋嘉陵江＋無題 ＋鄭立之中丞平蜀石城夷寨有詩紀事次韻【二首】 ＋出關 ＋孟春與葉桐岡迎王鈍菴于郊即事 ＋七星關新橋＋次姜夢賓登洱水浩然閣韻＋安寧溫泉 ＋得楊實卿書＋贈韓灵菴表弟【二首】
太史升菴文集三十卷成都楊慎著　從子有仁編輯 後學趙開美校 　七言律詩
病中永訣李張唐三公【己未六月】
魑魅禦客八千里羲皇上人四十年怨誹不學離騷侶正葩仍為風雅仙知我罪我春秋筆今吾故吾逍遙篇中溪半谷池南叟此意非公誰與傳【吳高河懋嘗以楊弘山士雲王純菴廷表胡在軒廷祿張半谷含李中溪元陽唐池南錡為楊門六學士以擬蘇門秦黃晁張廖畧云余曰得非于子而巳乎七子文藻皆在滇雲一時盛事余固不敢當也然余之遭妬中害而卆不得還者竟以此不欲言其人姓名如柳子厚傳河間云噫】
蘭津橋【今名霽虹】
漢書載瀾滄謠云漢廣德開不賓度慱南踰蘭油渡瀾滄為他人即此地也土人譌呼為浪滄云織鐵懸梯飛步驚獨立縹緲青霄平騰蛇遊霧瘴氛惡孔雀飲江烟瀨清蘭津南渡哀牢國蒲塞西連諸葛營中原回首踰萬里懷古思歸何限情
昆陽望海
昆明波濤南紀雄金碧滉漾銀河通平吞萬里象馬國直下千尺蛟龍宮天外烟巒分點綴雲中海樹入空濛乘槎破浪非吾事巳斬魚竿狎釣翁
次沐希甫山茶花韻
山茶競開如火然山城淑氣銷寒煙幾經南國芳華遠忽憶上林花信前賞心避地日多阻抱病閉門春可憐黃湏紫萼莫相惱青鏡綠樽非壯年
浪穹縣
鳧鴈唼喋&#62681;&#63139;麦荇光翡翠搖裔蘭苕芳古寺雙林帶烟郭平湖十里通春航遠夢似鈿經此地遊子恍疑歸故鄉桃園仇池到處有萍浮梗泛悲蒼茫
立春滇郭西看山茶
山國山茶太繁品春盤春菜先此筵多情日日花懊惱無賴家家白接連河陽少年亦好事杜陵老翁惟醉眠歸來瓊枝猶照眼熖紫然紅君馬前
春泛晚歸
滇海橫波搖遠天青峯影在柁樓前汀蘋嫋嫋風色起崖草淒淒春興連漁父濯纓歌皷枻女&#63140;它女當壚工數錢醉歸不嗔無兩炬東塔巳高西月弦
甲午臨安除歲
去年除夕葉榆澤今年忽在臨安城斜看暮景飛騰意正念天涯流滯情寒梅判山我欲寄烟草瀘江誰喚生隣墻兒女亦無睡歲火天燈喧五更
豐祿縣西蘭谷
響水關水繞蘭谷蘭之猗猗環谷芳瑤渦玊潠湧神瀵綠葉紫莖涵帝漿湘纍採作羙人佩尼父嗟為王者香懷哉千古兩不見獨立蒼茫愁大荒
中丞白泉汪公生辰值安南欵報至
金潾銅柱貢函來象渚龍編道路開上將簡書回北極中丞勛業冠南臺擬將萬舞排家宴欲取鐃歌獻壽杯節钺可能淹袞舄明年何地望三台
春夕潘園
雨砌風簷墮棟花虫書鳥字遍晴沙春山載酒馳朝馬江閣邀賓起暮鴉陶令葛巾從滲漉管寧紗帽任欹斜殊方未覺追隨盡韋曲風流更爾家
寄任少海李仁夫
擬折瑤華遺好脩攀援桂樹且淹留金膏水碧欣□待翠觀岑青悵獨遊海動三山任子釣溪通九曲李仙舟東南孔雀飛何遠西北高樓雲自浮
連雨
江星動天人涉波滛雨毀山仍漏河兩崖渾不辨牛馬千家直恐為黿鼉桑田滿地西成少桃壘同流東逝多懸磬反關斷車跡有客無衣中夜歌
別周昌言黃孟至
長年三老試登艫雙鬟小妓唱巴歈重露桃花薛濤井輕風楊柳文君壚可憐鴻矰橫四海未許鴟夷浮五湖銷魂從此渺然去廻首峨眉山月孤
五丁峽舊傳為力士開山之地據史秦用張儀司馬錯之謀以珍器羙女賂蜀侯而取之小說迂怪傳疑可也遂賦此詩
峽形千仞立蒼顏開闢從來有此山自是羙人傾絕國不緣壯士啟重關蔡蒙早入梁州貢庸蜀曾陳牧野間謠俗流傳難借問丹青遺跡尚班班
顧箬溪中丞載酒過滇館【名應祥】
濁水清塵十七年豈知披霧更雲滇釣竿未拂珊瑚樹杯酒重登玳瑁筵春夢依稀蕉鹿後晨星寥落雪鴻前逡巡醉寫張&#63143;真帖咫尺忘歸范蠡舡
送蕭凌漢都閫謝病歸蜀
三輔名畿百戰塲青冥鈇钺白毫霜謝安儘有平堅策杜甫曾無捄琯章聞道軍威餘細柳試尋遺愛有甘棠錦江未許垂綸久計日仙舟望帝鄉
鳳翔阻雨兼聞寇未靖撥悶【一首】
萬里歸程兩月過淹留羈旅竟如何故鄉望處驚烽火遠道愁時賦蓼莪秦嶺北來山礙日河陽南下水增波竹林向晚鳴鳩急明日雨聲應更多
早寒
曉夢驚回聞早鴉新陽出海散明霞田隴初生戴星草園林巳發迎春花山脊炊烟穿高竹渡口漁舩依淺沙籃輿有暇可乘興西崦東皋問煮茶
賦得江上舟送人
濯錦江邊青翰舟別情歸思兩悠悠開帆影遠入雲小合櫓聲齊和月柔正擬乘槎上南斗還思擊楫在中流新詩懷古兼春興傳與巴人作棹謳
寄用貞弟
杜陵巴國苦寒行李白梁園昨夜情山葉早梅心萬里雪窗風竹夢三更河橋晨別南鳧影江漢春催北鴈聲回首長安當日下感時懷汝揔難平
送馮行徤守興化
東方千騎別程催南浦雙魚幾日回秋向炎州隨鴈去春行露冕見花開中朝奏疏匡時畧窮海歌謠作郡才計即看蒙上賞仙遊元自接仙台
王舜卿尹舜弼往昌平例送【一首】
漢陵原廟近長安唐殿香爐遣從官月地旌旗屯虎豹明樓燈火散鵷鸞稍驚霜堞栖鴉起轉覺氷橋度馬難誰似玊堂雙宋玊郢歌一曲破郊寒
送楊仲立進士歸省【名儀】
鄉國同年十載遙飛騰次苐上雲霄扶搖去息南溟翼象緯回瞻北斗杓楊子談經餘舊閣相如題柱有遺橋誰從駟馬尋踪跡自向玄言賞寂寥
次王明遇留別韻【名良佐】
秦地長城紫塞曲漢家亭障白雲齊將軍幕府傳刁斗壯士關山送馬蹄鄉信迢迢隨去鴈邊心渺渺聽鳴鷄行看烽火回中靜秪見明星隴上低
次韻惟信送客東郊
城外浮嵐翠巘開橋邊新漲綠波回鳴鞭紫陌遊人出結軫青郊上客來南浦草芳春雨過東園花信晚風催昏鍾杳杳尋歸路飛盖飄飄帶晚埃
送何勳伯
柱史南巡采國風行臺分向浙西東星邊牛斗遙占象湖上魚龍早避騘岫擁春雲天日近潮含明月海門通心期又作三秋別書札還勞萬里鴻
送張孟復達州兵備副使
西蜀行臺持憲節東川分閫寄儒纓雲林曉日青羌浦水國秋風白帝城潭下蛟龍驚鼓角門前鳥雀避干旌折衝樽俎烟塵靜始信荀卿善議兵
荅張起溟
君乘五馬向炎荒客送雙魚借寵光江月維舟添滉漾海雲迎旆共飛揚東城極目春千里南浦懷人水一方會待高翔凌紫極肯教獨立咏蒼茫
送祝文安知楚雄府【名弘舒】
君領銅魚問碧鷄封疆諸葛舊營西禺山閣道盤丹徼岷水牂牁帶黝溪鼓角連城霄月淨干旌一路火雲低請看盤木他年頌還擬中和樂職題
嘉陵江
嘉陵江水向西流亂石驚灘夜未休嵓畔蒼藤懸日月崖邊瑤草記春秋板居未變先秦俗刳木猶疑大古舟三十六程知近遠試憑高處望刀州
無題【丁丑歲同何仲默張愈光陶良伯作追錄于此】
石頭城畔莫愁家十五纖腰學浣沙堂下石榴堪繫馬門前楊柳可藏鴉景陽粧罷金星出子夜歌殘壁月斜信紫臺玄朔夜玊顏珠淚泣琵琶
鄭立之中丞平蜀石城夷寨有詩紀事次韻【二首】
漢庭不動九天兵瀘水重興五月征談笑折衝廻萬里指揮能事定三城戎原夜市煙花繞澤國春畬歲草生紀績休磨崖上石巴渝歌頌比風清
出關【擬唐人】
狼狐芒角正彎環虎落連營又出關漢使征鴻何日至胡兒牧馬幾時還千重紫塞迷青塜九曲黃河繞黑山飛將殊勛猶下吏書生乘障敢辭艱
孟春與葉桐岡迎王鈍菴于郊即事
正月勾東春已深遅客登樓延賞心苔池飛泉漱鳴玊菜圃黃花如散金漢陽莫作窮烏賦楚狂且停衰鳳吟綠樽共喜日日醉華髮那畏星星侵
七星關新橋
架壑盤巖嵌碧空驅山鞭石讓玄功星梁天柱撐銀漢雪浪雲濤抱玊虹襟帶平分滇蜀險品題合占古今雄登來彷彿臨玄圃不信飄零逐轉蓬
次姜夢賓登洱水浩然閣韻
誰賦風光草際浮謝公佳客盡詩流紫城雲樹迎江閣白國烟波送海舟南浦移樽消旅思西園飛盖記仙遊愁來獨减登臨興病骨先驚一葉秋
安寧溫泉
鏗瑟舞雩歌點也流觴脩楔記羲之何如碧玊溫泉水絕勝華清礜石池巳挹金膏分沆瀣更邀明月濯漣漪沉沉蘭酌春相引汎汎楊舟晚更移
得楊實卿書
逐客正傷南浦賦高人遙致北山文詩壇花月還公濟玄圃方州又子雲起草共知雙筆徤轉蓬何趐十年分懷儂莫作相尋夢蜃雨蠻烟泥殺君
贈韓灵菴表弟【二首】
奕世龍韜耀將星守窓惟愛讀書螢愁看歐氏隴阡表喜建蘇家族譜亭棣萼關情花寂寂寒泉入夢水冷冷雙金片玊人皆許勳業行藏髩正青 病骨寒宵冷不勝擁爐塞向正凌兢壼愔蓮漏渾如咽燈暗蘭膏坐自凝夜久夢回疑有雪朝來唾下欲成氷狸奴戀暖驅難去縮蝟銜蟬隱披稜

【三十一卷】＋七言律詩六＋七言排律
【七言律詩六】＋春日訪樊九岡幽居 ＋春三月四日仰山余尹招遊疏江亭觀新修都江堰 ＋周五津寄錦箋并柬楊雙泉＋中元夕望開福寺燈塔＋寄夏松泉 ＋郫縣子雲閣＋立春日禁中對雪＋戊寅九日龍門登高 ＋沐希甫葉道亨約會於太華寺雨中用杜少陵韻一首＋冬夜宿羅漢寺 ＋石岡沐公希甫輓詩 ＋關索廟＋高嶢村除夕＋謝同鄉諸公寄川扇【二首】 ＋即席贈樊九岡黃梓谷＋贈內 ＋壽敘菴司馬弟 ＋送胡東渠少參致仕歸晉陽＋與諸弟別樂菴弟約有江陽之會＋宋潛溪方遜志二賢祠亭陪東阜狷齊唑 ＋合州舟中次韵王孔昭＋雪後曾前溪憲副夜過＋晏寢漫興 ＋重寄張愈光＋寄藍玊夫 ＋登海寶寺望侍御唐池南別業因贈 ＋夏日抱病幽居 ＋泛蓮池晚歸＋兩湖葉道亨泰招飲過湖晚歸 ＋寄楊弘山都諫 ＋唐僖宗行宮遺礎次熊尚弼侍御韵 ＋丁丑九日 ＋己卯九日登高 ＋庚辰九日聞金鶴卿張惟信有彭門之會疾不克陪 ＋定州書事 ＋中秋禁中對月 ＋四月廿日侍班紀事次金鶴卿韻＋送熊維藩尹婺川＋張崇象新居＋送高三峯守太理＋次韵席仁同遊昭應宮＋尚書九峰孫公壽詩 ＋送福上人還青城＋慶成宴次張惟信韵 ＋送毛東鎮 ＋次韵劉潤之歲暮見懷＋次祝鳴和中秋對月韵＋高泉臨行再賦此以別太史升菴文集三十一卷 成都楊慎著　從子有仁編輯 後學趙開美校 　七言律詩
春日訪樊九岡幽居
九隴岡頭紫氣浮高人元是列仙儔黃花晚節開三徑翠竹清風臥一丘松菊微行常伴鶴苔磯獨釣不驚鷗伊余南北東西者浪跡深慙下榻留
春三月四日仰山余尹招遊疏江亭觀新修都江堰
疏江亭上眺芳春千古離堆跡未陳矗矗樓臺籠蜃氣&#62811;&#63139;田&#62811;&#63139;田原隰接龍鱗井居需養非秦政則堰淘灘是禹神【古圖經深淘灘淺則堰今改則為作非也】為喜灌壇河潤遠恩波德水又更新
周五津寄錦箋并柬楊雙泉
誰製鸞牋迥出羣雲英膩白粲霜氛薛濤井上凝清露江令筵前擘綵雲窈窕翠藤盤側理連環香玊剪回文老來無復生花夢錦字泥緘付墨君
中元夕望開福寺燈塔
鈴語吟風寂梵音塔燈擎月淨高深盂蘭瑞草生三昧天竺曇花散五陰鴈沼恍疑星宿海鷲峯幻作火珠林西方謾說光明藏何似中華池布金
寄夏松泉【名邦謨】
山中睡起三竿日天上書來五朵雲念我獨愁開閴寂感君長跪謝殷勤兩年故國交遊隔千里同心岐路分奇樹華滋看已徧不禁春色惱離群
郫縣子雲閣
落景登臨縣郭西坐來結構與雲齊平郊遠訝行人小高閣廻看去鳥低林表餘花春寂寂城隅纖草晚萋萋酒闌卻下危梯去猶為風烟惜解携
立春日禁中對雪
天街晴雪照簾櫳萬戶千門似郢中先向曉營添朔氣卻隨春仗轉條風上林花信梅邊出太淑波聲柳外通郢客高歌誰屬和巴人下曲本難工
戊寅九日龍門登高
江山盤踞千年地風雨崔嵬百尺臺搖落霜林秋籟發參差雲堞曉光開四愁多阻張衡望九辨堪興宋玊哀望遠登高聊自遣芳萸豔菊漫相催
沐希甫葉道亨約會於太華寺雨中用杜少陵韻一首
野竹幽花夾道迎紺園金剎望中明海天風色雲籠樹山國春寒雨滿城最覺龍鱗圖畫潤生憎鳥羽毳衣輕迷源復作留連住尋壑猶能窈窕行
冬夜宿羅漢寺
霜林金碧迷青紅木葉蕭蕭澄遠空長湖洲渚亂吞吐上方樓殿森玲瓏廊僧暝汲怯寒溜舟子夜語驚天風朝暾照檻堪一望羡爾冥冥高遰鴻
石岡沐公希甫輓詩
幾醉錦筵金叵羅忽騎天駟上天河霸陵猶記將軍獵沛邑能忘猛士歌春寒澤畔經過少日暮山陽涕淚多露薤霜蒿悲自古蹊桃營柳柰君何
關索廟
關索危嶺在何處猿梯鳥道凌青霞千年廟貌猶生氣三國英雄此世家月捷西來武露布天威南向陣雲賒行客下馬一酎酒候旗風偃寒吹笳
高嶢村除夕
海濱戎旅久忘歸獨對朝嵐與夕霏莎徑晴沙采樵路柴門春水釣魚磯太平時節身難遇流轉風光賞莫違街皷市塵渾隔斷村舂隣火自相依
謝同鄉諸公寄川扇【二首】
鳳箑分封到海陬魚緘千里自巴丘綺寮白晝懸明月珍簟朱炎借早秋紈素底湏誇罨畫蒲葵耐可污銀鉤仙家玊雪勞相贈詩苑瓊瑤愧未酬 對青筠膜漬霞斑渥紫梬膏鍊月顏【梬小杮也】自覺金風爽仙馭誰將玊雪灑人寰薛濤歌裏揚清囀卓女吟邊障遠山萬里橋西銷暑會幾回瓊樹夢中攀
即席贈樊九岡黃梓谷
中涪西蜀兩高人良會通家及上春青歲掛冠甘隱逸早時揮麈靜風塵身閒正好啣盃數情洽何妨命駕頻更與衡門添盛事聚星堂上繼荀陳
贈內
迢逓鄉關隔益州歸途雨沛更雲油重看周雅歌祁父又聽陽關唱杜秋明月迥臨天左界寒霄回夢浪西樓五紋絲履休勞寄好看生兒似阿侯
壽敘菴司馬弟【生辰正月十二日】
酉君初度早逢春千里相思隔錦津棣萼連枝情不盡筆花池草夢何頻廟堂閒卻丝綸手山水能娛樂壽身繞膝斑衣當蔗境何湏止酒負芳辰
送胡東渠少參致仕歸晉陽
醳紱辭榮賦北征急流勇退見高情元龍湖海多豪氣長孺朝廷有直聲【胡曾為郡不屈節溫州相】塵世已破枕中夢杯酒况兼身後名秪恐清風遺遠徼聊將公是托詩評
與諸弟別樂菴弟約有江陽之會
中宵風雨早來凉謝草春池別夢長綠野開筵聯玊樹紅亭離思結垂楊通波直下無千里明月何曾是兩鄉白晝看雲何限意佳期良目&#63140;吾在江陽
宋潛溪方遜志二賢祠亭陪東阜狷齊唑
青蘿太史赤城仙祠墓東西近接連江漢炳靈遷謪地乾坤正氣革除年華池澹佇滄浪水栢寢寒通雪嶺烟不向一臺逢二妙何由投簡和新篇
合州舟中次韵王孔昭【名嘉賓】
馳暉易逝髮難玄屈指驚心二十年北渚離愁芳草外東風歸信落花前煙開巴峽銅梁秀月照涪江石鏡圓栩栩瀛洲還舊夢嚶嚶喬木又新篇
雪後曾前溪憲副夜過【曾名鈞】
閒門寂寂夜先扃窮巷俄傳暢轂經迢逓騶牙聲巳到熒煌騎火夢初醒淮山桂樹懸鄉月漢節梅花照客星清興不辭淹雪棹濁醪還共醉雲亭
晏寢漫興
少年愛睡苦不足鷄鳴催入承明宮蹀躞金珂響斜月丁當玊佩搖廻風共憐人馬輝光異肯信簪褭拘攣同老便晏寢北窻北起看日生東海東
重寄張愈光
海客張公鬢巳蒼豪遊曾結少年塲古文金碧盤龍虎麗句瓊瑤琢鳳凰尋壑徑丘穿窈窕倚樓看鏡立滄芒朔風鴻鴈傳消息明月青山隔幾鄉 海裔江湄獨倚樓瑟居匏繫又驚秋菊花黃處回青眼楓葉紅時對白頭少日聲名追杜甫暮途鞿絆脫莊周九龍尚有臨池興一鴈能忘遠札投
寄藍玊夫【名田】
四海風紀藍御史廿載逃名即墨城青冥鴻飛日月白紫淵龍臥波濤清晴窻香芸拂蟫蠹春谷喬木歌嚶鳴總角懽遊忽衰老握鏡愁看華髮生
登海寶寺望侍御唐池南【琦】別業因贈
橫紫煙光凝上方人家宛在水中央一重一掩肺脯地某水某丘遊釣鄉憶我頻年枉書札與君連日醉壼觴詩瓢不似山人瘦大雅堂高接盛唐
夏日抱病幽居
抱病閉門誰與同隱几焚香長夏中槐花細灑鵞黃雪芭蕉斜扇青鸞風蚊雷無賴皷昏黑螢火多情流暝紅墨池過雨積新溜一部鳴哇何大雄
泛蓮池晚歸
桂枻蘭舟&#63140;同泛碧漪芰塍蓮蕩倒芳巵十三鴈足傳情徧二八蛾眉度曲遅玊樹風前人散後金波水上月明時良辰勝會應難續風雨連宵惱別離
兩湖葉道亨泰招飲過湖晚歸
楊堤葉嶼迥相隣東主西賓意自親促席忽披千里霧歸舟重醉兩湖春沙邊漁火明還暗樹裏人家認未真已訂魚鄉鷗社約片帆何惜往來頻
寄楊弘山都諫【士雲】
螭頭早掛進賢冠跡遠東墀玊笋班倦意巳還飛鳥外歸心元在急流間仙郎高議留青瑣學士新詩滿碧山十九峯前同醉處夢中瓊樹幾廻攀
唐僖宗行宮遺礎次熊尚弼侍御韵【名相】
唐帝行宮有露臺礎蓮幾度換春苔軍容再向蠶叢狩王氣遙從駱谷來萬里山川神駿老五更風雨杜鵑哀始知蜀道蒙塵駕不及胡僧渡海盃【礎今在僧寺】
丁丑九日
燕臺九日罷登臨節物蕭條入楚吟關塞驊騮迷去路朔風鴻鴈滯歸音仙遊御宿山川遠白露清霜日夜深雲際側身愁北望天涯懷抱可能禁
己卯九日登高
采采黃花不滿衣暝煙起望自朝暉馬鄉病裏芳菲晚宋玊愁邊節序非落木流波如有意來鴻去燕故相違消除強醉清樽酒歸掩田家白板扉
庚辰九日聞金鶴卿張惟信有彭門之會疾不克陪
一別黃金萬里臺孤城三見菊花開雲移北闕沾恩宴日遠南山獻壽杯抱病江天常閴寂關心時序獨徘徊高人喜共登高會咫尺彭門阻一陪
定州書事
此地去年新駐蹕行宮曾榜太平門堯樽置酒中衢溢梵字揮毫古塔尊漢帝樓舡窮島嶼周王車轍滿乾坤多方獨使勞神武諸將何由答主恩
中秋禁中對月
漢家臺殿號明光月滿秋高夜未央銀箭金壼催漏水仙音法曲獻霓裳路車天遠鸞聲靜宮扇風多雉影凉千里可憐同此夕羙人迢逓隔西方
四月廿日侍班紀事次金鶴卿韻
全殿朱表引陛前紫微清蹕從乾旋登庸已卜璿璣正顧命先從玊凡傳雨露恩垂周壤徧星辰影動泰階連詞臣况有如椽筆好學壓褒頌得賢
送熊維藩尹婺川
驪駒載道何駸駸飛鳧遙下蠻江潯鴻鴈不度牂牱國虎豹常啼楓樹林鳴琴仙室白日靜鎖印公堂朱夏深氷蘖肯移清吏節卉裳湏服遠人心
張崇象【壁】新居
碧山學士居茅屋錦里先生過草堂淼淼龍池接溝水啾啾雀樹隱隣墻何人問字能携酒有子攤書解滿床巴曲肯來收下里楚歌還擬和滄浪
送高三峯【公韶】守太理
赤廌青驄近侍臣碧雞金馬問行頻南荒瘴厲禺山夜北渚烟花洱海春千里風謠采芳訊十年雲會阻光塵賜金巳見先華省鳴玊終期紫宸
次韵席仁同【春】遊昭應宮
佩聲齊下日華東朝退春遊有客同卻轉河堤晴靄外廻瞻宮闕曉雲中曲江池泛仙源碧下苑花交御宿紅瓊玖水桃酬未得青門紫陌興何窮
尚書九峰孫公壽詩
百尺貞標澗底松四朝公望想儀容星辰衡岳當朱鳥雷雨湘江起臥龍白雪郢歌翻壽曲青雲奕葉繼仙蹤天瓢滿注供春雨三島遙應接九峯
送福上人還青城
青城三十六高峯寺在青峯苐幾重飛錫曾聞經雪嶺結茅常愛住雲松花飄香界諸天雨金吼霜林半夜鐘傳語禪關休上鎖虎溪他日會相從
慶成宴次張惟信韵
太乙天壇望燎回九重春宴選辰開廣庭列坐瞻華袞合殿飄香入玊杯海宇謳歌千載遇雲門隊舞八荒來共憐彩筆飄搖賦獨有金門侍從才
送毛東鎮【給諫用成之子】
憐君心節之子孫公車待詔重高門江湖魏闕子牟遠暮田丙舍鐘繇存伏蒲內殿有膝跡請劍上方猶血痕鳳雛驥子定湏繼懲羡吹虀非爾倫
次韵劉潤之歲暮見懷
江曲橫煙遠樹底衡門榛草晚萋萋羙人明月勞相憶遊子浮雲夢不迷桂水舟航天塹北松州車馬雪峯西愁來擬對公榮酒醉裏放歌嚴氏溪
次祝鳴和中秋對月韵
閣夜試看中夜月桂花正在散花樓仙客星軺下碧漢羙人舊隱懷丹丘巳聽笛奏亂歸思更對窻光驚醉眸一水盈盈隔千里佳期不共謝莊遊
高泉臨行再賦此以別
異鄉流落倚名公公去窮荒望益窮客路萬三千里外仙居七十二泉中昌黎仰斗台光遠靖節停雲時雨濛鎩羽涸鱗去安所翾飛川詠幾時同

【七言排律】＋寄題楊凌泉水木清華堂 ＋觀三塔寺龍女花＋高嶢積雨始晴遲簡西嶨 ＋長江萬里圖
七言排律
寄題楊凌泉水木清華堂
宛宛闌干石徑斜悠悠水木湛清華橋通玊局仙人舘隣接金繩大士家翠鎖渭川千畝月紅蒸杜曲一園花劉安招隱歌樷桂屈子離騷賦折麻嵐靄望山堪拄笏陌塵流水任行車閭兒好掃青苔壁欲把新詩落墨鴉
觀三塔寺龍女花
天女來看龍樹花空香隨步惹瓶沙烟花點綴慈雲薄韶景留連慧日斜鬘髻曉霑三昧雨羅綿夜妬六銖霞偷啣野鹿羞塵世共命巢禽隔海涯水泛暗通金毋島風飄曾到玊皇家誰教慱望來西域不並蒲桃上漢槎
高嶢積雨始晴遲簡西嶨
長湖射雨萬鏃雄屋角掛龍池飲虹亭亭玊筯繞山閣森森銀竹圍屏風織女下機絲幂野娋人入市珠跳空畫圖未盡輞川妙詞賦詎信陽臺工停雲巳拖楚練白倒影忽放燕脂紅綠蟻幸自盈鑿落黃鷄不用歌玲瓏
長江萬里圖
五才坎德迥靈長萬里岷山始濫觴流漢天廻經灩澦盤渦谷轉下柴桑楊瀾左蠡曾潭府大壑歸虛廣莫鄉天遣陽侯分淼淼帝咨神禹畫茫茫岑青翠觀鮫人館水碧金膏龍伯堂景浴陽烏朝旭早燄然陰火夜霞光烟寒星散三洲樹風致雲飛百尺檣鶴子鳧雛喧澍雨紋螺錦蚌映翔陽籠筒津鼓驚浮客欵乃漁歌屬赧郎泗磬石鍾鏘島嶼輕漣頻彩媚滄浪投鞭堪笑苻堅策靜練難賡謝眺章彩鷁退飛休借問白鷗浩蕩信徜徉

【三十二卷】＋五言絕句一
【五言絕句一】＋青橋夜宿 ＋宿華亭寺【二首】 ＋雨夕避漏起坐【二首】 ＋積雨始晴 ＋三塔秋日 ＋陽橋彎＋西路雜述【五首】 ＋即事一絕 ＋四月五日夜與敘菴末菴樂菴得菴話別集句 ＋西蘭圖【四首】 ＋嘉州登舟 ＋渝江登陸【二首】 ＋馬枋橋＋青橋驛早發＋白石羹＋普魯基曉發＋自安寧之高嶢李葵之走馬相迎＋夜行安慶 ＋宿鯉魚山 ＋夕上江陵【二首】 ＋射亭 ＋螳川獨泛【二首】 ＋月夕獨酌 ＋春二首＋陪盛德章春泛 ＋鐵鸚武歌 ＋寶珠寺＋觀音寺＋雲房寺＋清凈寺＋寶印寺＋寶曇寺＋圓照寺＋筇竹寺＋黃龍龕＋正覺寺＋海源寺＋龍華寺＋妙高寺＋普吉菴＋春日過山家＋雨後見月 ＋題竹 ＋存歿絕句【八首】 ＋飲祁氏園 ＋荅段德夫水部【四首】 ＋代贈【二首】

太史升菴文集三十二卷 成都楊慎著　從子有仁編輯 後學趙開美校 　五言絕句
青橋夜宿 驛亭臨白水石榻滿蒼苔遠客渾無夢江聲枕上來
宿華亭寺【二首】花樹高於屋紅霞夜照人聲聲枝上鳥也似惜餘春 天風與海水鳴籟隔山聞半夜衣裳濕清朝樹樹雲
雨夕避漏起坐【二首】滯雨蒼山夜停燈伴獨愁詰朝明鏡裏華鬢風&#63141;立先秋
其二 雲房遷雨榻枕席籍盆&#63143;目&#63139;瓦似向東林宿蓮花滳漏聲
積雨始晴 霽曉憑高處凉風吹我襟海天堪倚杵嶺樹小如簪
三塔秋日 始見椒花綠又驚椒實紅客心正欝欝作底對秋風
陽橋彎 澗壑浮白雲俯瞰低於馬雲開見青松又在澗壑下
西路雜述【五首】沙遠名乾海坡高號望城海曾無滳水城亦是虛名
其二 路學盤蛇上人緣磨蟻旋深於小有洞陰過大漫天
其三 濯足倒流水回頭相見坡馬嘶人又倦落景在烟蘿
其四 虎穴猶能入猿梯亦可臨把關苗子面開店主人心
其五 哨名一碗水坡號半邊山疲人倚石磴渴馬飲氷湍
即事一絕 蘋末清風起凉生近水樓盈盈樓上女齊唱楚江秋
四月五日夜與敘菴末菴樂菴得菴話別集句 鼎鼎百年內一別一回老欲知萬里情坐對青燈曉
西蘭圖【四首】蘭為君子佩植根不當門幽谷發遠馥九畹詠王孫
又蘭為羙人採蘋藻掩芳洁沐浴助精禋豈為薌澤設
又蘭為仙姬名升雲女几山玄景入天上名字留人間
又蘭為王者香欝鬯薦清廟猗猗有遺音併入瑤琴調
嘉州登舟 馬上風塵倦登舟似到家雨晴凉意足含笑對江花
渝江登陸【二首】 來往舟如屋相隨一月期登途不忍去翻似別家時
又曠野惟看樹高城不見人新梅臨水發照影為誰春
馬枋橋 無柰旅懷多村酤引睡魔醒醒不成寐楓葉助吟哦
青橋驛早發 遠客貪晨發三更夢巳回江聲如驟雨吹到枕邊來
白石羹 童子報仙翁白石羹初熟坐客不湏嘗歸家牚破腹
普魯基曉發 霜華重于雪星光明似月喔喔荒鷄鳴蕭蕭征燛發
自安寧之高嶢李葵之走馬相迎 遙岑昨夜別獨樹今朝迎高嶢連榻處清話到三更
夜行安慶 風順月仍明扁舟半夜行鷄鳴問前路巳近九江城
宿鯉魚山 投暝宿前灣占風夜未闌月沉鴻鴈渚雲起鯉魚山
夕上江陵【二首】熒熒沙市燈紞紞黃潭鼓悠悠隱後帆遙遙認前渚
其二 水落沙漵寬鴈聲驚早寒舟子夜不寐北風吹雀竿
射亭 飛雨花前疾鳴骹風外聞當塲誰破敵王粲始從軍
螳川獨泛【二首】柳市村村接松燈點點明家家傾蟻酒夜夜鱠魚羹
其二 月遊渾似晝水泛不知寒星罶驚魚躍雙枝起鶴盤
月夕獨酌 夜沽東橋酒醉聽棘&#63139;火童歌羈人不作樂其如鄉思何
春二首 海風吹海樹十日閉門中坐惜繁華過墻頭數落紅
其二 行樂三春好春來轉劇愁鄉心悲遠望莫上最高樓
陪盛德章春泛 中洲砍采芳曲渚艤歸艎風起春江晚飛花點石梁
鐵鸚武歌【蜀中名駕鸝雲南號鐵鸚武即伯勞也】可憐鐵鸚武常鳴五更前愁人抱瞑臥聲聲到耳邊
寶珠寺 遙望瀑布泉徙倚雙杉樹繫馬幾度遊徘徊不能去
觀音寺 雙樹依山曲青蓮有廢臺遊人不肯入卻似剡溪回
雲房寺 海蕋燒空豔山篁拂座凉胡僧書跡在指點古雲房
清凈寺 凈域無塵雜風花落漸多空門元不閉屐齒未曾過
寶印寺 曲徑餘榛路穹碑剝蘚痕空廊僧不住鄰媼為開門
寶曇寺 千仞崇山頂清泉何處分涓涓石澗底一脉下青雲
圓照寺 橫枕山窓裏月明林影動禪心烱不眠寧有巴山夢
筇竹寺 慱望南行路昆池杳若天自憐遷播客一住巳三年
黃龍龕 看碑籍草茵倚杖忽移辰絕或驚文藻飄零愧古人【寺有楊仲弘碑文】
正覺寺 隱隱村圍寺亭亭竹繞門還期長夏日坐嘯辟彊園
海源寺 海眼藏雙樹峯頭壓百尋靈鈞遊未遠不見石為林
龍華寺 空宇三禪寂荒林七聖迷閑來丘壑興那復問東西
妙高寺 絕頂愁飛鳥丹霞隱林抄孤僧早閉門熒熒佛燈小
普吉菴 松箐一何深細路縈百折行人歇松陰羸馬飡松葉
春日過山家 山床壓春酒滴作澗泉聲與君終日醉松風吹復醒
雨後見月 雨氣歛青靄月華揚彩曇戲魚蓮葉北驚鵲樹枝南
題竹 帝子瀟湘渚乘彎嫋嫋邊可憐江上竹猶帶古時烟
存歿絕句【八首】＋何仲默＋薛君采＋崔子鍾＋張愈光＋余懋昭＋江景孚＋劉汝楫＋安公石
存歿絕句 何遜重泉別范雲清淚多他年淮隱處腸斷八公歌 右何仲默
章句傳燕國風流有薛君千年濠上意寂寂向誰云 右薛君采
東京崔子玊臥病隔清漳天上青藜燭何人白玊堂 右崔子鍾
張公滄海客大雅起滇雲未許乘槎去蛟龍射斗文 右張愈光
碧雲停日暮華月照芳池夢回歌玊樹病渴憶瓊枝 右余懋昭
近有錢塘信斯人亦可傷更憐新特在猶喚舊江郎 右江景孚
一悵遼東鶴千年竟不歸夢魂迴永夜相見是邪非 右劉汝楫
一疾緣醫誤孤蹤住世慵淚痕添沫水名字見峩峯 右安公石
飲祁氏園 今日花前飲祁園是習池山翁不茗艼爭柰葛強兒
荅段德夫水部【四首】自笑嵇康懶雲林絕舊交寧知千里翮肯問一枝巢 天涯戎旅春一十五回新多情花與鳥歲歲有留人 幽蘭深谷底感此歲芳徂欲問丹砂訣吾非勾漏徒 漢上題襟句梁朝水部才錦書何處至羅戶為君開
代贈【二首】獺膽杯分綠猩唇脂印紅雙歌連理曲並醉合歡叢 南壩迎郎來西壩送郎去回身掩空閨月明天未曙

【三十三卷】＋五言絕句【六句附】
【五言絕句 六句附】＋虛湖曲四胤為劉少鄰賦 ＋出郊 ＋招董西羽 ＋寄承氷壼 ＋搗衣杵＋普賢寺＋進耳寺＋悟空菴＋太平寺＋松隱菴＋金馬寺＋白龍寺＋羅漢寺＋太華寺＋妙湛寺＋積翠巖＋恩波池別劉潤之＋毛東鎮過高嶢同宿作人名詩 ＋月儀帖＋玊臺體【四首】 ＋七星關漁者＋枕上 ＋臥佛 ＋紺甲麗人 ＋秋情遊海源寺 ＋楚江曲＋雨霽龍門泛舟泝流回作 ＋太史蕭宗樂半間園八詠 ＋自滇歸高嶢留別胡在軒 ＋避暑林亭

太史升菴文集三十三卷 成都楊慎著　從子有仁編輯 後學趙開美校 　五言絕句【六句附】
虛湖曲四胤為劉少鄰賦 滇湖湛空碧光景涵太虛主人湖上家結舫水中居湖亹通九淵湖鏡涵萬象陰火宵有無波塵時下上留連非魚鳥溯洄豈蒹葭明月浴灝露青雲汲流霞搖筆泳漣漪蟠胷生沆薤因之滄浪吟湖亭記余邁
出郊 高田如樓梯平田如棋局白鷺忽飛來點破秧針綠
招董西羽 朝向城中來夕向城中去獨夜一微吟攀留桂之樹
寄承氷壼 紫翠隱丹房仙人在上方欲往疑無路白雲封點蒼
搗衣杵【山東女子趙小錢年十五為賊所掠罵賊不從以擣衣杵繫賊遇害事聞詔旌其門】□賊金鈷鉧擊賊搗衣杵今見趙小錢昔聞楊愍女
普賢寺 香閣影波心叢雲萬木深月明清梵夜遙應海潮音
進耳寺 蠻村藏古剎窣堵粉如雲寺圯殘僧少鳴螺寂不聞
悟空菴 一龕如燕凹中有貂璫塚石麟臥青蕪烟交春茸茸
太平寺 忍草迷香徑空餘屋數間香鑪烟不起苔蝕鷓鴣班
松隱菴 松菴饒古松露鬣交雲尾蘿徑少人行日暮嘯山鬼
金馬寺 東林金馬寺南亭金馬關往來皆馬客試問誰者賢
白龍寺 詩人張禺山喜用白龍字何事獨無詩留題白龍寺
羅漢寺 覺路花非染靈山草亦香虛空即此境何處覓空王
太華寺 古地新蘭若標峯冠彩霞碧波臨萬頃指點見星槎
妙湛寺 廢剎臨官渡香臺夜景澄僧言龍火熖卻是打漁燈
積翠巖 翠巖隱玄龕苔徑無鳥跡不見煮茶烟那知有禪客
恩波池別劉潤之 酌酒臨池水回舡拂芰荷匆匆馬上去留興與烟波
毛東鎮過高嶢同宿作人名詩 釣石崇遙岸樵林放遠山東園公肯過桃李照衰顏漣渏包明月今夕茲無還
月儀帖 鸞驚開二妙蠆尾見征西花蠹贉銷鼊香蟫跋認鷖不逢華盖叟誰與重&#63150;尢&#62706;是&#63151;&#63150;尢&#62706;隹臼&#63151;【梁元帝古跡&#63150;石又口&#63151;鸞驚之奇聞之於索靖鷹跱之巧又顯之于蔡邕山谷詩惜無征西蠆尾手為寫黃門急就章征西指索靖也華盖山人宋仲溫模為拓本也月儀帖秘閣續刻尾有鷖字東坡詩我今久閣筆不寫纸尾鷖】
玊臺體【四首】流盼轉相憐含羞不肯前綠珠吹笛夜碧玊破瓜年火&#63140;烕燭難藏影洞房明月懸 調絲曲房下援鏡綺窓西粧罷金星出歌殘壁月低留歡夜未足恨殺汝南雞 戚里盛豪華聯翩赴狹斜寶闌圍鬪鴨金瓦擲鳴蛙歸騎春城晚風吹滿路花 菱歌歇晚凉桂楫隱回塘珠佩雙皋冷羅裙十里香錦書隨綺翼持報邵陵王
七星關漁者 石澗無通水漁舟反上山得魚隨馬賣抱獺趁鴉還問爾江湖興茫茫若夢間
枕上 君莫笑萍梗來往上滇雲我本聖之徒七十而從軍沱若竟何益濁酒且酣欣
臥佛 金仙疲津梁雲臥恣天行菩薩歎退位未盡區中情二諦憑誰觧松風與水聲
紺甲麗人 銀甲卸彈箏花從玊指生逡巡捲羅袖掩抑捧金觥莫摘相思子瓊枝最有情
秋情遊海源寺 林壑散烟霏鐘皷喧清曉日氣抱巒陰虹橋上雲杪离鴻海島來疑是三青鳥
楚江曲 巫山花巳紅楚水波新綠兩兩浣沙人照影鬪粧束笑問竹枝詞何如采蓮曲
雨霽龍門泛舟泝流回作 江干新雨晴江纜新流上舡頭轉雲峯舡尾疊花浪中洲蹇誰留渺渺臨風望
太史蕭宗樂半間園八詠【蕭名與成】詔許歸蓬蓽性本愛丘山臨水知魚樂披林共鳥閒勞勞車盖影渺渺隔重關【右靜觀堂】高人厭世氛亭子枕孤雲宇定天光發風清地籟聞此君相對處幽意許平分【中虛亭】瑤草岩姿麗金沙海色新射干翹鳳羽薜荔長龍鱗謝氏芝蘭砌還聯玊樹春【交翠庭】早歲辭芸閣歸來臥蕙櫋巳寤邯鄲夢猶註逍遙萹郊扉未可閉洪崖時拍肩【忙中閒處】后皇嘉樹底香影覆秋盤樵子逢王質幽人對謝安興來歌楚頌策杖暮盤桓【橘樂山】太乙遙分種紅雲仙島香爽氣金莖上恩波銀漢傍田田新咏好留刻戲魚堂【蓮地】三脊羞封禪靈瓊續楚辭綠樽藉芳草彩筆賦山茨千載青霞意應同孔稚圭【茅閣】宮錦換漁蓑浮家倚芰荷月邀三太白水漾百東坡擊汰歸恒晚鮫人識棹歌【浮軒】
自滇歸高嶢留別胡在軒【名廷祿】乘風歸吾廬臨水飲君酒顛倒白接毛&#63141;离攀折青楊柳相望片帆程相憶能來否
避暑林亭 几席近漣漪枕簟依林樾琴聲歇流水扇影卻明月凉襟何逍遙炎敲坐超忽

【三十四卷】＋七言絕句一
【七言絕句一】＋王子淵祠 ＋徐及泉相送至斜堰河【二首】 ＋菜子花＋秋夕稍凉坐蕋珠樓即景 ＋水仙花四絕＋百日紅＋喜浮橋成 ＋月夕見羙人過浮橋 ＋丁巳五月五大熱追凉江山平遠樓【二首】 ＋丁巳元宵韓炅菴送燈＋滇海曲【十二首】 ＋白崖 ＋素馨花＋光尊寺別張愈光＋夢中作宮詞＋粉團花＋桐梓驛元夕＋胡蝶戲真珠花 ＋山茶花＋泛滇海歸感舊口占 ＋寄漢州太守劉仲粟 ＋雨中漫興柬泓山中溪洱皋【四首】 ＋夏夕 ＋戊申高嶢中秋風雨 ＋題漁娃圖 ＋竹枝詞【九首】

太史升菴文集三十四卷 成都楊慎著　從子有仁編輯 後學趙開美校 　七言絕句
王子淵祠 瑋曄靈芝發秀翹子淵摛藻掞天朝漢皇不賞賢臣頌只教宮人詠洞蕭
徐及泉相送至斜堰河【二首】滇隅流落鬢成丝為憶家林惱夢思沃野喜看平似掌春郊載酒正花時
又長溝流水引都江斷岸危橋窄石矼並馬不知村路遠更穿斜堰渡驚瀧
菜子花 菜子花如黃金色想見蘭膏春盎碧貧女梳頭水當油那和襟解聞薌澤
秋夕稍凉坐蕋珠樓即景 凉牗方開一幅天疏星點綴冷金箋嗈鳴鴈過橫斜字寫出秋聲賦一篇
水仙花四絕 淩波微步洛川傍合與江梅競晚芳不見當年林□士西湖配食水仙王
又金盞銀臺映綠樽清香况復賽蘭蓀秪應岩桂為朋輩未許山棥&#63139;石作弟昆
又瑤池阿母惜幽芳青鳥東來未許將小玊雙成都睡去一枝傳自段安香
又乘鯉琴高採掇新蔚藍天上少紅塵黃姑渚畔湔裙水不是人間妬婦津
百日紅 李徑桃蹊與杏樷春來二十四番風朝開暮落渾堪惜何似雕闌百日紅
喜浮橋成 臘尾江頭綻早梅浮梁銀漢亘昭回不湏桂楫迎桃葉步步金蓮夜夜來
月夕見羙人過浮橋 鴈齒螭頭影動搖金波玉鏡夜迢迢忽逢羅韈輕盈步疑是鮫人出賣綃
丁巳五月五大熱追凉江山平遠樓【二首】平遠江山四望開風&#63141;立然風至似蘭臺披襟便覺凉如洗一任城頭暝色催
又風&#63141;立然風至似蘭臺此地那容熱客來姑射風姿氷雪妬班姬團扇漫多才
丁巳元宵韓炅菴送燈 多病新春减醉狂元宵作劇懶逢塲華燈珍重勞相贈繡佛前頭禮定光
滇海曲【十二首】梁王閣榭水中央烏鵲雙星帶五潢跨海虹橋三十里廣寒宮殿夜飄香
又碧鷄金馬古梁州銅柱銕橋天際頭試問平滇功第一逄人惟說穎川侯
又化城樓閣壯人寰澤國封疆鎮兩關雲氣開成銀色界天工斲出點蒼山
又葉榆巨浸環三島益部雄都控百蠻神禹導河雙洱水武侯征路七星關
又沙金海貝出西荒桃竹橦華貢上方香象渡河來佛子白狼槃木拜夷王
又碉房草閣瞰夷庭側島懸崖控絕陘雞足巳窮章□步鷲頭空入梵王經
又孤戍平沙望大荒邊愁海思入滄茫帝鄉東北仙雲隔棘&#63139;火道西南媚景長
又昆眀池水三百里汀花海藻十洲連使者乘槎曾不到空勞武帝御樓船
又湖蕩魚蝦晨積塲市橋燈火夜交光油窗洞戶吳啇肆羅帕封頤棘&#63139;火婦籹
又蘋香波暖泛雲津漁枻樵歌曲水濱天氣常如二三月花枝不斷四時春
又煮海鹺郎瞑漉沙避風估客夜乘槎雪浮秔稻壓春酒霞嚼檳榔呼早茶
又海濱龍市趁春畬江曲魚村弄晚霞孔雀行穿鸚鵡樹錦鶯飛啄杜鵑花
白崖 雲開遠見彩雲州一片烟嵐鳥外浮還見前年山下路密蒙花發豔新秋
素馨花 金碧佳人墮馬籹鷓鴣林裏鬪芬芳穿花貫縷盤香雪曾把風流惱陸郎【陸賈南中行迎云南中遊女以采丝貫素馨為餙事載南方草木狀貫花繞髻今猶然】
光尊寺別張愈光 萬里炎荒萬里身銷魂何事別離頻光尊寺裏桃應笑回首東風九度春
夢中作宮詞【丙申秋七月二十四日】長信宮中夜未央斑姬團扇畫秦王三更雲屋西風起翠粲紅羅滿玊霜
粉團花 靚餙豊容膩玊肌輕風渥露錦屏幃釵頭懶戴應嫌重留取餘香染夜衣
桐梓驛元夕 戴石孤峯古驛門青羌吹角報黃昏三家村里無燈火千樹梅花作上元
胡蝶戲真珠花 漆園仙夢到綃宮栩栩輕烟裊裊風九曲金針穿不得瑤華光碎月明中
山茶花 綠葉紅英鬥雪開黃蜂粉蝶不曾來海邊珠樹無顏色羞把瓊枝照玊臺
泛滇海歸感舊口占 談笑巳無錢臥月風流不見李華仙漁村酒市經遊處斜日寒林鎖暮烟
寄漢州太守劉仲粟【名琮吾師南峰侍郎文煥之子】南峯桃李徧峨岷白髮門生今幾人東閣郎君今徤否何時同醉鴈橋春
雨中漫興柬泓山中溪洱皋【四首】風裊芭蕉羽扇斜雲峯苔壁對簷牙滿城連日黃梅雨開遍金釵石斛花
又簟紋如水帳如烟凉氣先秋到枕邊蚊腳蠅頭跡如掃右軍嬴得靜佳眠
又青山繞屋水周堂枕底潺湲夢裡凉階下濯纓憐孺子吾廬應即是滄浪
又雨聲蕭寺喜留賓窓竹簷花更可人莫道相如徒四壁壼中猶有錦江春
夏夕 湘水魚鱗冷簟文愽山蟲篆罷鑪薰開窗對影延新月坐愛金波洗火雲
戊申高嶢中秋風雨 人家一片海心浮彷彿樓臺似十洲不用梯雲取眀月水晶宮裏度中秋
題漁娃圖 碧玊聲沉夗&#63139;日井邊綠珠魂斷舞樓前風流畢竟輸漁父醉擁漁娃盡日眠
竹枝詞【九首】夔州府城白帝西家家樓閣層層梯冬雪下來不到地春水生時與樹齊日照峯頭紫霧開雪消江面綠波來魚腹浦邊晒網去麝香山上打柴回 江頭秋色換春風江上楓林青又紅下水上風來往慣一年長在馬船中 冣高峯頂有人家冬種蔓菁春采茶長笑江頭來往客冷風寒雨宿天涯 青江白石女郎神門外往來祈賽頻風颭青旗香雨歇山江花開瑤草春 紅粧女伴碧江濆蓪草花簪茜草裙西舍東隣同夜燭吹笙打皷賽朝雲神女峯前江水深襄王此地幾沉吟瞱花溫玊朝朝態翠壁丹楓夜夜心 上峽舟航風浪多送郎行去為郎歌白鹽紅錦多多載危石高灘穩穩過 無義灘頭風浪收黃雲開處見黃牛白波一道青峯裡聽盡猿聲是峽州【方云與劉禹錫異時同工】

【三十五卷】＋七言絕句二
【七言絕句二】＋狼山凱歌【十首】 ＋峽中 ＋望中條＋春郊即事【二首】 ＋白蓮【三首】 ＋寄遠曲＋暮春淇館會別以道 ＋黃花吟＋董壩 ＋詠史 ＋魚鳧關＋摩尼寒夜擁爐有懷馮定水＋雪關絕粒諭從者＋氷雪封途馬蹄踏之鏗然有聲 ＋贈賈東畮 ＋于役江鄉歸經板橋 ＋三題板橋館壁 ＋丘鴻夫蘇時霖楊元達聯席同宿廣心樓枕上口占 ＋高嶢雨中悶坐以果實散諸村童因憶兒輩＋華亭寺僧德林送山茶花 ＋春帖用宋人四句例【三首】 ＋梅會齋惠金暈酒盃 ＋贈門生楊靜夫北上 ＋謝平江送至廣通＋二月廿二日飲段憲卿金樞樓 ＋毛園萃芳亭與沈中白丘月渚同賦【四首】 ＋詠箐底香花＋三月十八日水濱閒步【二首】 ＋四月二日雨中撥悶 ＋紀夢 ＋病渴汲樓前井花水飲之 ＋十二月廿三日高嶢大雪【四首】 ＋犯星歌【四首】 ＋興教寺海棠＋有寄

太史升菴文集三十五卷 成都楊慎著　從子有仁編輯 後學趙開美校 　七言絕句
狼山凱歌【十首】狼山原上陣如雲孟瀆河邊早策勛水弩解清川后浪天戈能駐魯陽曛 舊統邊軍赤水犀新封京觀是鯨鯢文昌奏入中黃霽武庫兵收太白低 按轡收兵楓樹林絕流飛渡早傳音風前鷁退吳山靜月下龍吟江水深 關山新月照鳴茄河朔清霜淬劍花塞上征夫猶萬里北京歸路敢言賒 玄草清霜飽紫騮雕戈畫戟擁清油歸來始識從軍樂痛定翻思在賊愁 嫖姚身徤驌驦肥立近天家日月旂忽報內庭傳聖旨掛紅分隊出黃扉 鷺皷聲中曉日暾貔貅初散鳳皇門才從魏闕瞻中扆便傀容臺飲上尊 去時官柳萬枝黃歸路寒葭滿地霜挾纊已溫良月候吹綸更作小春芳 三軍喜氣失嚴冬萬里中原罷戰鋒甲帳籌功星兩兩午門傳捷日彤彤 無定河邊望旆旃居延城外候烽烟家家喜語占鳥鵲不用金釵當卜錢【方豪云此為詞苑一時擅塲惟何仲默十二首可與並傳】
峽中 峽裡青山夢裏過曉來春比夜來多開蓬試看江頭路樹樹殘梅照綠波
望中條 征馬長鳴向北風崤關回首暮天東太行過盡中條出一路青山白雪中
春郊即事【二首】楊柳垂垂曲永濱驪車日日送征塵春來莫怪枝條少無限臨岐折贈人 果園坊裏杏花開公子邀歡載酒來醉落殘英千萬片馬頭更折一枝回
白蓮【三首】凌波仙子白霓裳風助精神露洗粧曾向蘂珠宮裏見人間何處有紅芳
又玊立亭亭笑粉光浣紗人在越溪傍鱗官□屋難□住合上吳王白玊牀
又風清月皎露華凉深隱花樷暗逓香寄語玊人休折盡夜深留伴睡鴛鴦
寄遠曲 濯錦江頭烟水綠相思萬里人如玊瑤琴別後不曾彈今朝才理將歸曲
暮春淇館會別以道 淇水東流生晚波巴人惜別動燕歌可憐裊裊垂楊柳奈此迢迢別恨何
黃花吟 金風灩灩開黃菊黃蝶茸茸競相逐千英萬蕋豔且香晚來知向何枝宿
董壩 扁舟孤棹宿楓林獵火漁燈逼歲陰千里思家回句首青山江上疊愁心
詠史 月仗雲門五彩毬御前爭睹最先籌湏臾贏得西川印便脫青衣擁碧油
魚鳧關 魚鳧今日是陽關九度長征九度還何補干城與心腹枉教霜雪老容顏
摩尼寒夜擁爐有懷馮定水 行爐特贈遠行人處處溫柔鄉裏身寒夕賴君生煖熱炭星紅噴雪樓春
雪關絕粒諭從者 僕痡馬病漫興嗟戎旅華封本一家我骨巳仙元不餒何湏食栢與飡霞
氷雪封途馬蹄踏之鏗然有聲 積雪層氷路百盤銀盃逐馬玊鳴鑾老狂不怕玄冬冷呵手揮毫興未闌
贈賈東畮【庚寅歲作附此】蘭叟和光臥白雲賈生東畮挹清芬何人為續稽康傳題作楊林兩隱君
于役江鄉歸經板橋【丁亥】千里長征不憚遙解鞍眀日問歸橈真如謝眺宣城路南浦新林過板橋
三題板橋館壁 朔雪玄冬凍不開僕夫疲病馬虺隤鬢毛盡向風塵白往復滇雲十四廻
丘鴻夫蘇時霖楊元達聯席同宿廣心樓枕上口占 六齒瓊頭飲百甌水樓寒榻話綢繆只湏棋局銷長夜何用埋憂與寄愁
高嶢雨中悶坐以果實散諸村童因憶兒輩 不為全生狎楚童自緣嬉戲感衰翁昨霄夢裏分明見讓棗推梨在眼中
華亭寺僧德林送山茶花 寶地香風吹雨花林公分送子雲家玄亭丈室同岑寂相望白牛山月斜
春帖用宋人四句例【三首】離別江陽初餞臘淹留滇徼又逄春敬恭四海皆兄弟文字三都盡主賓 江國梅花頭併白高嶢楊柳眼還青八村烟水移春檻九寺云山借景亭 豊年雪雨&#63139;昕行天馬【戊午歲】上日春還帖戶鷄【元旦乙酉】天運盈虛與消息吾生南北又東西
梅會齋惠金暈酒盃 藥王繞甆巧製新紅綃金&#63150;金丙又&#63151;&#62681;&#63139;映陶巾不湏綵繡殷勤捧花露仙酉&#63140;靈別有春
贈門生楊靜夫北上 滇海門生廿載遙飛騰次第上雲霄衰年七十猶羈旅誰向玄亭慰寂寥
謝平江送至廣通 明月清風渡兩橋相隨百里不辭遙共憐話別無長夜紅燭清樽碧玊簫
二月廿二日飲段憲卿金樞樓 金樞樓上醉流霞何羡扶風豪士家丹砂唱罷初生月燭剪銀臺第幾花
毛園萃芳亭與沈中白丘月渚同賦【四首】繚垣洞屋鎖烟霞五色離披百種花客子看來猶駐馬主人何事不歸家 哨聲紅雀語黃鶯知我名園賞襍英遠客應添今夕夢海棠紅濕錦官城 額城一別會滇雲花底匆匆酒未醺青殿揮毫應憶我金梁眀月碧嶢分 酥雨才收又夕陽參差竹粉暎花光流泉石竇停教住莫放輕飄曲水香
詠箐底香花 滇海花名箐底香山礬風味水仙粧瓊枝本是天邊種零落遐荒四拾霜
三月十八日水濱閒步【二首】魚羔&#63139;火蟻酒野人歡且喜春殘花未殘無事栖栖經半載出門天地一何寬
又楊林今日是昭關白首拘留未得還漁父浣紗渾不見斷腸今古淚潺湲
四月二日雨中撥悶 零雨崇朝不下樓開窓烟外見漁舟今年四月寒猶在坐擁紅爐送酒籌
紀夢 夢裏江陽荔子單覺來枕上五更寒含情懶對痴人說強向杯中覓舊歡
病渴汲樓前井花水飲之 半夜兒童汲井花老夫病渴漱雲牙八公德水何湏問甘露清冷在我家
十二月廿三日高嶢大雪【四首】朔雪如簁密不開自憐身在亂雲堆剡溪縱有王猷棹中道那堪興盡回佳句漁簑憐鄭谷中庭鶴氅立王恭那知執戟楊□老凍臥孤村積雪中 雪滿昆池勝畫圖長吟獨坐興偏孤何如太白襄陽道笑坐金鞍掛一壼 雪中送炭憶前人欲暖曲身成直身翠栢蒼松元自勁歲寒那肯變天真
犯星歌【四首】金沙江水繞環洲江岸家家對白鷗漁父長歌僰人曲塩商愛上白夷樓 餘甘結子草交頭暮靄朝嵐似蜃樓飛鳥不飛愁羽墮行人何事遠來遊 搶壘弓營徧翠微韋鞲椎髻裂華衣松林霚合騰蛇出草屋星流暗蠱飛 十月妖花紅滿烟萬家蠻樹綠遮天眼中忽見渾相識夢裏曾遊瘴海邊
興教寺海棠 兩樹繁花占上春多情誰是惜芳人京華一朵千金價肯信空山委路塵
有寄 寶刀截水恨難裁玊筯啼春濕未開昨夜陽臺添暮雨夢魂飛過曲江來

【三十六卷】＋七言絕句三＋七言六句
【七言絕句三】＋溫泉再過懷李仁甫 ＋閏七夕＋星回節＋野鷄坪＋贈箏人【二首】 ＋中秋 ＋江陵丹中贈田李二鄉客 ＋宮詞 ＋鳥弔山＋早春 ＋嘉州壁津 ＋馬道壁上次韻 ＋八月十六日遊水頭【三首】 ＋食蓮子憶師邵 ＋以來禽果餉煚菴＋煚菴餉白果＋春望【三首】 ＋寄葉道亨 ＋書扇 ＋楊柳枝詞【二首】 ＋聖燈寺＋汎舟昆江 ＋賦得劉郎浦送人＋聞笛 ＋渡黃河【二首】 ＋三閣詞【二首】 ＋自江川之澂江贈王鈍菴廷表并柬董西泉雲漢三首＋沐五華送雞土&#63140;緃 ＋貴竹雜咏【五首】 ＋八月十三日夜夢亡室安人驚泣而窹因思去年丁丑是日在京師安人未明興告予曰今日趨朝不可如常日之宴盖其日警蹕值新狩還也今遇是日感其賢淑又小子週二歲之晬重感賦絕句二首 ＋龍關歌【三首】 ＋梅花絕句【九首有序】
太史升菴文集三十六卷 成都楊慎著　從子有仁編輯 後學趙開美校 　七言絕句
溫泉再過懷李仁甫 仙源靈液蓬壼境碧杜紅蘅慵照影羙人來時寒谷春羙人去後溫泉冷
閏七夕 閏月新秋重七日金風玊露夜如何似憐天上佳期□特遣仙姬再渡河
星回節 忽見庭花析剌桐故園珍樹幾然紅年年六月星回節長在天涯客路中
野鷄坪 野鷄坪邊饒雜花幽蘭石竹交山茶可憐春色浩無主徒使騷人惱鬢華
贈箏人【二首】綺筵雕俎換新聲慱取瓊花出玊英肯信慱陵崔十四平生願作樂中箏 玄的檀痕畫未成翔鸞屏裏鬪輕盈羅虬若向今宵見不比紅兒比玊英
中秋 四壁蛩吟白露團西園清夜為誰歡千家門閉中秋月只有愁人獨自看
江陵丹中贈田李二鄉客 朗月寒沙夜未分玊簫金管醉中聞明朝回首沅江路愁聽清猿和白雲
宮詞 天上佳人出北方能騎白馬射黃羊玊顏長在金轝側笑指青山是妾鄉
鳥弔山【在浪穹縣鳳集之所】鳥弔山頭鳥道微梧葉隕黃青蕧稀九苞文彩誰得見千古畫圖知是非
早春 江暖波光日映光幾家同住水雲鄉槿籬茅屋繁花裡也有秋千出短墻
嘉州壁津 壁津漁火照江城城下灘聲徹夜鳴寒笛莫吹楊柳曲故園回首不勝情
馬道壁上次韻 嘉陵江水碧迢迢雷吼晴灘雪湧潮岸曲行人愁駐馬清猿聲在白雲霄
八月十六日遊水頭【三首】易陽門外眺金天禾黍故宮秋可憐泛泛龍渠通野井茫茫雉堞入蒼烟 馬跑泉水水西頭當日帝丘成古丘遙見雙林青靄合尚思千騎翠華遊 放棹山陰未擬回酒酣乘興更登臺蒼藤古木渾無語曾見繁華幾主來
食蓮子憶師邵 錦盃曾醉碧池春回首風光入夢新今日臨池剝蓮子卻思池上詠花人
以來禽果餉煚菴 佳果東來濯錦江楚謠萍實亦堪雙王家珍重來禽帖青李櫻桃摠受降
煚菴餉白果 霜黃鴨腳折琅玕結實纍纍綴蠟九好比仙家雙桂樹一枝留向月中攀
春望【三首】東風先到海東頭春興催人獨上樓最是晚來凝望處曲堤烟柳似皇州 滇海風多不起沙汀洲新綠徧天涯采芳亦有江南意十里春波遠泛花 古岸新花金碧樷昆池三百水烟通梁王閣道青蕪國漁父帆檣白鳥風
寄葉道亨 欲截珊瑚作釣槎旋隨鷗鳥狎雲沙羙人不隔他鄉月遷客何妨著處家
書扇 墨池波染蕺山雲書盡蒲葵與練裙郎君自愛家雞好肯問蘭亭王右軍
楊柳枝詞【二首】漢東門外柳新栽拂曉長堤露眼開野老攀條相向語去年曾被賊燒來 臨水臨風漾碧漪含烟含霧一枝枝戰塵收後無離別又見長條到地時【張禺山云此紀彭幸菴平藍鄢二賊事也可謂詩史可謂善頌】
聖燈寺 蒼烟樷裡聖燈紅火齊螢輝照遠空元是楓林霜葉下露華光泫月明中
汎舟昆江 杜若洲邊露氣香更無人語有鳴榔澄潭倒影天涵水翻覺星辰在下方
賦得劉郎浦送人 吳蜀成婚此水傍至今江浦號劉郎停橈送客休嘲咏不是朝雲惑楚王
聞笛 江樓寒笛起春聲蜀客扁舟萬里行吹盡落梅還折柳新春殘臘正關情
渡黃河【二首】河上人家杏子花河邊人唱浪陶沙草薰風煖春將半若亇行人不憶家 廣武城邊河水黃沿河百里盡沙岡麥苗短短榆錢小愁聽居人說歲荒
三閣詞【二首】桃杳桃葉鬥春葩水調河傳穆言&#63140;獲砂無限江南新樂府君王獨賞後庭花 夜籤聲斷燦朝霞翡翠三千擁麗華舞罷前溪明月下白門楊柳起藏鴉
自江川之澂江贈王鈍菴廷表并柬董西泉雲漢三首 通海江川湖水清與君連日鏡中行孤山一點衝烟小何羡霞摽掛赤城 澂江色似碧醍醐萬頃烟波際綠蕪只少樓臺相掩映天然圖畫勝西湖 海螫江蠏四時供水蓼山花月月紅自是人生不行樂蓴鱸何必羡江東
沐五華送雞土&#63140;緃 海上天風吹玊芝樵童睡熟不曾知仙翁住近華陽洞分得瓊英一兩枝
貴竹雜咏【五首】林雲菁霚不分天清露常如雨線穿百里迥無烟火接依稀猶似燧人前
其二 綺繒纏髻作雕題鐵距穿鞋學馬蹄清曉樵斤探虎穴黃昏汲甕下猿梯
其三 銅鼓聲中夜賽神敲釵擊釧鬪金銀燛郎起舞姎徒唱惱殺長征久戍人
其四 保甸坡前不可留盤江渡頭惟一舟驅黿役鵲無□術誰是尋源愽望侯
其五 龍馬先朝出飬龍御前賜名飛越峯人間神駿寧無種天上孫陽不易逢
八月十三日夜夢亡室安人驚泣而窹因思去年丁丑是日在京師安人未明興告予曰今日趨朝不可如常日之宴盖其日警蹕值新狩還也今遇是日感其賢淑又小子週二歲之晬重感賦絕句二首 五更殘夢正迷离窻纸光明燭熖遲卻憶去年當此日催人晨起早朝時 稚子今朝是兩週新衣戲舞拜前頭傷心孺慕聲聲切毋在重泉聽得不
龍關歌【三首】鷲頭峰古接仙氛龍尾泉香石溜分爨婦洗酥凝白雪樵童呌笛響青雲 清海橋下海波凉月白霜清木葉黃驚鷂聯翩穿遠樹沉魚撥剌避鳴榔 雙洱烟波似五津漁燈點點水粼粼月中對影遙傳酒樹裏聞歌不見人
梅花絕句【九首有序】余也枕疾彌旬殘臘將盡使人探梅咸云未開怪而詰之詭以春遲出戶偶見樵女簪晧自咲曰村姑亦風韵乎戲作數詩探梅人似放魚人只道梅稍粉未勻不向村姑釵上見那知虛負一年春 村姑只恐是花神花信前頭報早春奇樹芳滋休冷眼好從初地喚真真 庾嶺岧亭隴驛遙梅開忽近歲之朝折來燭下爐前玩只恐瓊枝煖易消 開自多情茖亦香殘英點綴曲堤傍織成白地光明錦合與無功作醉鄉 閉戶先生何太痴梅花開徧不吟詩歲寒三友交情澹卻似無懷上古時 么鳳樷邊鶴膝枝孤山清夢水仙祠覺來寒影誰能寫苦憶逃禪老補之 夜來偷醉早梅傍風致何人繼陸郎禁酒國中佳節換樽前誰喚點酥娘 索咲尋簷花不應被花惱徹為花憎舞筵東望開金盞渴殺西川杜少陵放歌曾作昔年遊千樹梅花滇海頭寶髻斜簪光照座一船絲竹載梁州

【七言六句】＋六月廿日永昌病臥 ＋浩然閣舟泛同李仁夫作
七言六句
六月廿日永昌病臥【己未歲】凉風卻暑換秋清滇國星回舊有名巳把跳虫秉炎火又驅白鳥靜雷聲老夫病眼渾無睡四壁鼾吟勝打更
浩然閣舟泛同李仁夫作 莽蒼野色杳無津湖翠波光欲蕩人空籟迥聞王子吹非烟遙起洛妃塵明朝君上仙槎去也憶狂夫夢海濱

【三十七卷】＋長短句一
【 長短句一】＋流螢篇＋夏水謠臨安作 ＋梅花引＋伯勞吟＋過駐節橋讀東阜劉遠夫公碑文愴然有感＋明月引＋陽關圖引 ＋松谷歌＋黃栢行＋東西南北引＋烏撒寒＋結交行贈張季文兼寄劉建之 ＋惡氛行＋送余學官歸羅江＋踉跫操＋薛畏齊兵憲望鶴樓吟＋鄒生行贈謙之編修謪官廣德
太史升菴文集三十七卷 成都楊慎著　從子有仁編輯 後學趙開美校 　長短句
流螢篇
癸巳之夏臥疴三塔寺地多榛莽螢飛緯夕感東山之詩及唐人之賦率爾操觚為流螢篇沉沉鴈沼鬱棲連隱隱龍宮熠燿然濛晴零雨東山下風&#63141;立轉薰風南陸邊可憐合暈暉玄夜可惜分華族絳天絳天玄夜景微茫□簟銀牀漏未央誰家院落非天燭何處園林不夜光夜光瀼露下天燭凉氛瀉陰火遙穿翡翠簾流星近度鴛鴦瓦此時蟋蟀罷宵征此際蜩螗停沸聲長門團扇斑姬闥阿房卷衣秦后屏蘇婦下機籹不理卓女當壚酒半醒為見流螢思遠道為感流年惜芳草暝看雙星烱不眠曉望長河白如掃蕩子從軍向月支閨人對影滯秋期蠶書宛轉連環字鴈帛殷勤織錦詩願得逢君拾光彩不教賤妾歛愁眉
夏水謠臨安作
階簷下雨載帽龍女嫁天公笑日反燒水淹竈巖洞青&#62737;&#63139;黽上樹呌
梅花引【櫽括簡文梅花賦】
層城靈苑上林中芳菲奇樹幾多叢華滋一一寒圭變彩豔紛紛朔籟空年歸淑氣新搖芸動琯塵共憐梅花早迎陽巳逗春吐華四照林含英九衢路玊綴明氷懸珠離零雹布漂雪影遙沉隨風香遠度靡靡挂遊絲霏霏雜驚霧樓上爭落粉機中妬紈素二八三五年蘭心蕙質娴采芳驚稚節抱恨惜餘寒相服華挂薄文衣繡镼單顧影下瑤戺纖手弄嬌姿雙開翠琅牗四捲絳羅帷春風吹梅畏落盡賤妾坐此歛蛾眉琴聲吟弄梅花落鏡裏容華恐失時
伯勞吟【長短句】
南中有鳥名伯勞禽經羽族稱雄豪曾隸九苞來揀竹【俗呼伯勞為鳳皇皂隸】恥隨百舌繞蓬蒿青春受謝四月維夏茂樹薰風長林短夜伊伊喔喔未有聲架架格格先鷄鳴【荊楚歲時記架犁鳴架架格格】堦前停蚓笛江上住鼉更熠燿收燈火蟋蟀罷&#62694;&#63139;秦箏村婦侵星提甕汲山農帶月架犁耕戴勝降桑人共羡鶗央&#63140;鳥歇芳君不見寄信難憑北去鴻單栖肯逐西飛燕故鄉迢逓水雲深客遊聞此幾驚心何時高枕松穴&#63139;怱下細聽桐花小鳳吟
過駐節橋讀東阜劉遠夫公碑文愴然有感
溪尾水沄沄峯頭正夕曛含棲經駐節洒淚讀遺文橋南花如浣花好橋比油油生碧草草色逐年新花開又一春可憐東阜客今作北邙塵憶昨錦江離別處江邊手折垂楊樹千里還鄉不見君斷腸隣笛山陽賦
明月引
明月三五前看看玉兔圓明月二八後漸漸銀蟾瘦天上嬋娟有盈缺人間寧免生离別綠醅翠醑一樽同紅顏白首千山隔
陽關圖引
行行重行行送客安西征可隣渭城曲巳作陽關聲陽關去渭城四千五百里纔聞征馬嘶初見行塵起行塵征馬短亭前弱柳垂楊古道邊巳憐柳葉青如線更愛楊花白似綿柳葉楊花春正好輶車且駐長安道玊壼清酒競芬芳金谷豔歌殊窈窕徘徊共勸少留連泯默相看兩傾倒別鶴離鸞曲易終百鷯飛燕互西東搖搖翠幰城隅日獵獵紅旗野渡風斷歌零舞情難寫分手回頭淚盈把安閑堪羡采薪人瀟灑誰如釣魚者天涯風物異方身爭似在家相對貧鄉夢三更懸馬首廻腸九折繞車輪銷磨歲月緣名利鴻飛不至人偏至我所思兮明月同君之出矣浮雲異龍眠古刻昏莓苔蕭郎彩筆生綃開銷魂莫續江淹賦好畫陶潛歸去【西域志婼羗去陽鬧千八百里長安六千三百里約之去長安當是四千五百里也】
松谷歌【為陳太史賦】
桂山漫招隱桃源何渺茫何如徂徠松明堂充棟梁君材本是明堂質昂霄聳壑寥天一九皋瑞露饒聲聞三徑歲寒偕膠漆顧我輕塵弱草同神交萬里尺書通何時九頂南岷下共聽陶家一枕風
黃栢行【行戍稿】
寧食苦黃栢莫作貴州客寧食頭七醋莫行貴州路少年輕壯心遠遊早歲從軍今白頭只今行年七十二猶作羈纍滇海陬
東西南北引【七十行戍稿】
北騎與南舟山川非壯遊東迎又西送日月老賓從弧矢生而為男子東西南北四方事余何為者將無同水中漂梗風中蓬中夜起坐萬感集啜其泣矣何嗟及
烏撒寒【三四五六七言】
烏撒天玄雲簇雪為林氷為谷脫火龍髯縮金烏足鳶跕溪毒滛羊腸坂詰屈四載難以乘橇五枝詎能緣木獨行睘睘况瘁人自曉欲投何處宿
結交行贈張季文兼寄劉建之
澗有流泉山有塵結交易交心難親古人所以歎白首恒如新彈冠當途少知已何况貧交多苦辛慎也早充觀國賓金馬蘭臺獻納臣亨衢豈但履虎尾逢時吐氣嬰龍鱗一朝遠謪濱萬死曠野匪兕誰與隣舊遊相棄不相識平生懷抱空向人行路之難有如此感慨令人思洗耳新知者誰張與劉一見豁然忘旅憂晤言數晨夕歡娛歷春秋竹林不厭清狂客漆園共擬逍遙遊馬鳴龍樹訪野寺鸞吟鳳咲登高丘山中日月自瀟洒眼前世事空悠悠窮途握手心尚尔雲天高義誰能儔劉子昨別皋橋頭君今復動西南騶故鄉遙憶不可見故人同心復異縣枯魚涸轍懷沬濡窮鳥空林垂羽翰黯然銷魂望去塵徒有臨岐淚如霰君上青雲翼日車我看明月隔天涯行欲尋仙三島去相思青鳥逓瑤華
惡氛行
金碧山前惡氛起虜馬來飲滇海水城西放火銀漢紅炎熖塵頭高十里兩重日暈圍白虹萬家仰首呼蒼穹相顧慘然無顏色嗚呼寄命湏臾中賊徒渾幾箇枕戈臨水臥我軍屯北門分明不敢過土酋脅盟來索官城上無言騎堞看父老倉忙雙涕泗細說去冬尋甸事絃急柱促柄倒持首禍今朝竟何自堂堂之陣誰主兵喁喁公等皆儒生賊來不肯令出哨賊去但解擡空營豈無雄武士奮身思一决咫尺轅門不肯前怒髮衝冠氣填咽况聞千金逐日費連月公儲已傾竭土兵抄掠盡村園升天無梯地無穴熙皞閭閻踰百年太平官府真神仙紫薇迢迢華盖遠虛將敲朴威窮邊邊隅一旦紛解瓦喑嗚變作擎拳者喑嗚擎拳兩柰何君不見建武年中任校尉又不見開元年中張乾陀
送余學官歸羅江
豆子山打瓦皷陽坪關撒白雨白雨下娶龍女織得絹二丈五一半屬羅江一半屬玄武我誦綿州歌思鄉心獨苦送君歸羅江浦
踉跫操【二四六八十言】
踉跫操升菴子之所作也升菴子流戍滇陰朱克明左性之二子惠然肯來濯我同波如逃虛者踉位其空聞人足音跫然喜矣况而嬰其鳴矧而粲之見久矣夫予之據梧而弗音也感詩人徵蒙莊反昭文焉使繼之作踉跫操 更長夜良明月飬魄華燈熺光戍客違家萬里羙人來天一方誦謪仙惜餘春之賦歌屈子悲回風之章將予逃禪兮如是觀之域與子中聖乎無何有之鄉
薛畏齊兵憲望鶴樓吟
君不見貞觀薛少保下筆好寫青田鳥又不見開元薛郎中兼泛滄浪學釣翁名家羽儀有如此後來傑出復難比明心烱烱在雲端仙標昂昂如畫裏黃鵠磯邊鸚武洲高人別起望鶴樓渺渺烟霞連北極悠悠天地入東流驚浪頹波湏砥柱未許緱山招隱去楓葉寧栖椘客林桃花不問秦人樹赤霄玄圃記升沉今也鳴皋昔在陰坎止流行隨所寓山林鍾鼎亦何心一覽鶴樓卷重賦鶴樓吟嗚呼少保郎中雙南金世無杜甫誰知音
鄒生行贈謙之編修謪官廣德
慧星夜掃文昌宮天下學士悲途窮鄒生上書呌閶闔九關虎豹誰為通雷公怒號玊女笑囚笯鸞鳳隨沙虫蠖伸龍屈應物理曲釣直弦羞謠童君不見賈生昔遇漢文帝一疏反覆雙流涕忠臣自古憂聖明近侍何曾忘獻替石渠天祿君少年文彩照耀金華筵從祀擬奮獲麟筆豐稱思陳雊雉篇以茲瓠落甘流放金馬長鳴下仙仗北極逍遙紫氣傍南陵彷彿丹丘上凉風蕭蕭吹五兩登薠聊騁平原望遷客心隨江水流遊子夢繞浮雲嶂清商吟激椘唱酒闌擊節氣悲壯月寒江清劍光盪水有蛟螭陸犀象感慨贈君隨君向君向江湖脫網羅我淹京邑阻烟波乘風焉得騎鴻鵠萬里相隨一羽過

【三十八卷】＋長短句二
【長短句二】＋賦得絕纓歌送客之楚遊【代人作】 ＋明湖篇贈羅野庭＋交河令行贈袁子變 ＋孝津行＋三岔驛＋草池歌贈余懋賢＋送樊九岡副使归新繁＋舟中閱唐詩紀事王起李紳張籍令孤楚於白樂天席上各賦一字至七字詩以題為韻遂效其體為花風月雪四首宋人名一七令＋朝暾行＋送雷時若還蜀兼寄劉參之＋李文正母麻太夫人壽九十詩【三章】 ＋夜郎曲【三首】 ＋壽林圖＋慱南謠＋燕麦謠＋老鴉林謠 ＋佛現 ＋後河激歌【二首】 ＋競渡浪系三言 ＋山行即事 ＋詠梅九言
太史升菴文集三十八卷 成都楊慎著　從子有仁編輯 後學趙開美校 　長短句
賦得絕纓歌送客之楚遊【代人作】
楚王宴客章華臺活花起舞夜春來螭膏鳳腦光如晝蛾眉蟬髩空徘徊絕纓羙人信貞淑牽衣上客何悲蹙君王愛士輕嬋娟盡絕冠纓始張燭張燭開筵復盡歡青楓鴉啼白露寒明日褰旗方城野還是夜來牽衣者君不見戰國諸豪雄以色結死士齊有孟嘗君燕有丹太子君行吊古過楚宮羙人何在臺殿空醉看落花如錦地裙腰綠草眠東風
明湖篇贈羅野庭
玊鏡明湖春水綠君乘星軺向滇蜀接幰清風豁瘴煙搖筆高吟振空谷碧雞金馬我嘗遊寫韻遙岑海上樓披雲不得隨雙屐此日相逢談九丘珠玊照人慚我老薢茩開樽郎傾倒岣嶁遙瞻翠靄顛峨嵋近指青霞杪紫河車金光草便欲相携訪蓬島百年良會苦蹉跎江上題襟別思多石扇洞門恒不鎖期君乘興一來過
交河令行贈袁子變
袁侯出宰古交河銅章墨綬雜雕戈黃雲高闕芳菲少紫塞長城氛祲多桑榆蔭入嫖姚幕絃誦音諧敕勒歌公主琵琶玊連瑣將軍騕褭金盤陀袁侯雕龍且韜豹白羽指揮坐中翿阮瑀軍書王粲詩魯連飛箭劉琨嘯始信扶顛籌策良赫赫威稜動北荒虎鈴帳外關山月燕寢香中鼓角霜君不見隆州虞允文海鰌舩破百萬軍又不見巴渝甘興霸江表虎臣雄吳下古來文武道本同樽俎笑談能拆衝六鈞弓與一丁字讕言悠悠非至公九重側席思儒將丙夜庚牌下天上莫嗟騏驥困塩車會見漢庭徵魏尚
孝津行
岷山青蟠空下映犍為江江濱有孝娥自名叔先雄娥父為功曹冉冉趨府中泛舟越洪濤捐軀以凶終娥也痛父死臨淵矢相從練囊封兒臂珠環係兒躬寄言與兄別別去不再逢寧假黿鼉梁直下蛟龍宮川后垂玄鑒江妃憐丹衷死抱父尸出依泊葶花叢戚黨悲復感閭里唁且閧風誼動今古廟貌森穹崇文紀與令伯祠墓相西東解使犍為縣永作忠孝邦岷之山石可泐犍之江波可竭千秋菊兮萬春蘭□娥之名焉可灭
三岔驛
三岔驛十字路北去南來幾朝暮朝見揚揚擁盖來暮看寂寂回車去今古銷沉名利中短亭流水長亭樹
草池歌贈余懋賢
謝氏池塘句風流百千春何人繼珵羙之子稱瑛珍蠶叢古域青衣水炳靈毓秀王楊里【此王楊王當楊棟也】君家潭潭枕江湄分源一一俱鍾羙天馬出閑無暫蹶芳桂秀林捴駢蕋司馬高名在朔邊蟬嫣奕世更材賢清遊阮氏竹林下盛世韋家花樹前伯季文武聲猷大仲也東山恣雲臥大雅先跡媲三陳競爽何曾弱一箇鶴池渺雲霄芳池華羽遙仙源誰縮千里地覯予重賡春草謠三玄亭上停鸞鑣五華煙霞迥見招碧泉仙舟影泛泛蒼山秀句氣飄飄天涯瑣旅知音少眼中之人吾獨老欲問江中湛湛波卻憐河畔青青草吾生摧頹思一丘君今當途仍黑頭功名在子豈殊我坡翁有語君知否開樽飲我酒歌詩為我壽君詩巳抗三謝行鄉袞不必追王楊願君勛名繼司馬大荒白首沾餘光
送樊九岡副使归新繁【名景麟】
別君於南雲碧鷄之澤追君於東城金馬之坡酌君以蓮蕋清麴之酒侑君以竹枝巴渝之歌天涯岐路鎮長在故人零落渾無多憶昔君為漢陽守滄浪之青古無有拂衣掉頭不肯顧飲氷舊謠在人口明詔復起句町行官突未黔先濯纓宦遊不慱歸故里榮祿何如全令名九隴高岡白雲野吾廬世耕在其下清冷好結鷗鷺盟春秋願醉雞豚社蜃雨蠻烟老玊關小山樷桂不同攀愁心如月何時掇夜夜隨君夢裡還
舟中閱唐詩紀事王起李紳張籍令孤楚於白樂天席上各賦一字至七字詩以題為韻遂效其體為花風月雪四首宋人名一七令
花摛錦鋪霞邀蝶隊聚蜂衙珠瓔姹女寶髻宮娃風前香掩冉月底影交加綠水名園幾蔟青樓大道千家謝傅金屏成坐咲陳朝瓊樹不湏誇風偃草飄蓬過竹院拂蘭藂柳提搖綠花徑飛紅青缸殘燄灭碧幌嫩凉通漆園篇中竿籟蘭臺賦裡雌雄無影迥隨仙客御有情還與故人同
月霜凝氷洁三五圓二八缺玊作乹坤銀為宮闕如鏡復如鉤似環仍似玦蘭閨少婦添愁榆塞征人怨別漢家今夕影娥池穆穆金波歌未闋雪凝明澄徹飛玊塵布瓊屑蒼雲暮同巖風曉別深山樵徑封遠水漁舟絕南枝忽報梅開北戶俄驚竹折萬樹有花春不紅九天無月夜長白
朝暾行
荒雞嗥朝暾攬衣國西門辭家從軍巳四載欲歸未歸仍苦奔王孫曾遭蓮勺困宣父亦被伐木屯古人賢聖且如此今我嵬瑣何足論行行將何適四郊盡荊棘欲留不可留欲行行不得歲月無情日崔隤頭童齒豁心巳灰中逵撫劍腸欲結短歌激烈長歌哀長歌哀淚盈把匪兕匪虎在矌野結愛同心難盡言况是悠悠行路者
送雷時若還蜀兼寄劉參之
離離劍上斗落落琴中星丈夫不得意且持歸紫扃秦川迢逓幾千里燕臺八月凉風起閑居巳懷宋玊悲况是登山復臨水下馬津渟落日黃飛鴉不盡翔雲長旅店夜眠聞葉下山城早發見新霜到家正是初寒月酒熟橙黃肥紫鱖高堂稱壽有餘閒還肆高情訪林樾問訊江湖劉叚之別來憶我有新詩明年早遂聯鑣約要及春城桃李期
李文正母麻太夫人壽九十詩【三章】
星沙炳靈仙李有故柯星沙炳靈仙李有故柯風霜不摧雨露何多度索山中蟠木&#63139;兆同花歌以言之仙李有故柯昔聞仙家麻姑多歲年昔聞仙家麻姑多歲年結璘不處欝儀屡遷平陸成波滄海為田歌以言之麻姑多歲年淳風復返上壽真可期淳風復返上壽真可期戲彩含飴緯筵献巵琅琅仙音僮僮月儀歌以言之上壽真可期
夜郎曲【三首】
夜郎城桐梓原東堞壘平村民如野鹿猶說翰林名【城在桐梓驛東十餘里】夜郎溪槃木陰中半景西漁舟投樹宿水鳥逗花啼【溪名趕水在東溪南平古城下】夜郎歌漢宮曾取教秦娥竹枝傳窈紏楊柳轉猗儺【夜郎歌即巴歈也今名思南歌】
壽林圖
玊堂天上何陰森玊樹堦前接壽林壽林草木紛滿地中有椿萱獨靈異青崖丹壑晴霓高仙都真境分秋毫壼天空濶海色古茫茫翠木環波濤呼龍耕煙鳥為耰瑤草瓊枝幾昏曉不信婆娑急景凋貪看縹緲齊煙小玄洲遊戲八千秋木公金毋共忘憂翠琅干紫芝草九霞觴三青鳥誰將滄海圖移向長安道蓬瀛仙客金閨英錦衣玊珮趨承明仙瓢灩灩泛雲浪賓筵烱烱映長庚鼓以洞越瑟和以參差笙三嘆清廟之遺響再補白華之遺聲椿樹無陰萱不歇堯蓂再數新年月
慱南謠
瀾滄自失姜兵備白日公然刼行李慱南行商樷怨歌黃金失手淚滂沱鐵索菁邊山山&#63139;差峩金沙江頭足風波為客從來辛苦多嗟我行商柰若何
燕麦謠
馬牙氷滿林白損我苦蕎傷燕麥甲子陰鳥無食山頭農甸心客目&#63140;荒目&#63140;荒荒眼雙流血臘馬躦春牛吼癩象來窮軍走括金使者空城守
老鴉林謠
老鴉林水塘舖夷寇刼商斷行路人不行蔓草荒官道變為蛇虺塲今日再逢太平日冷塲來往由康莊何年始昔年巳酉今壬子竹&#61695;&#63141;&#62818;金拆聲相聞九哨連連矗雲起老鴉革其音水塘復清泚商歌旅舞一千里云誰之思郝御史
佛現【鳥名峨眉山有之聲呼類佛現每呌必有金光】
佛現佛現鳥語易隨人意變山川發晶熒草木呈葱□坐使遊人心目亂佛現佛現
後河激歌【二首】
携女娟兮遊清池臨徬徨兮步委蛇翠管兮東靡丹蓉兮西披俄風鬟兮霧髩忽雨帶衣雲衣悁余脰兮延佇望君馬兮來遅 翡翠為竿兮虹蜺為絲拾海月兮采江離女&#63140;歰魚媵兮慒龍妃蘆中兮怊倡空悲前有樽酒兮羞以滇芝君不醉兮曷歸
競渡浪系三言
天中屆午節戾雨不雨霽不霽扇凉颸消暑氣江之永水無際橋橫霓樹如薺玊窪菖錦林荔競龍舟蕩犀枻殷雷鼓浮雲吹汨齊出瀺灂揭靄迺倡于蒍繼幖爭奪纛相掣楚曼姬巴妠妓影照釵沫濺袂山凝紫日映未鱗霞穿蟾鉤綴樂無荒倦而憩榜舟&#63140;冓艛汎容裔矍鑠翁尚兒戲傚琦玕厂&#63141;尗浪系
山行即事
桐子花開暎村塢單衣初試貧兒舞春寒已過四十五
詠梅【元僧高峯有此詩而不佳特賦一首】九言
昨夜小春十月微陽回綠萼梅蕋早傍南枝開折贈未寄陸凱隴頭去相思忽到盧仝窓下來歌殘水調沉珠明月浦舞破山香碎玊凌風臺錯恨高樓三弄呌雲笛無柰二十四番花信催

【三十九卷】＋長短句附雜體 
【長短句附雜體】＋望西山＋觀打魚＋太華山歌送陳子學 ＋河橋篇寄用貞懋昭 ＋江上聞箏曲＋和章水部沙坪茶歌【有跋】 ＋青城紀遊贈劉珥江 ＋太華寺別張季文＋剌桐花行 ＋雪關謠＋伏枕行贈嚴應階＋畫草蟲為黃月坡賦 ＋觀金潤甫畫壁歌

太史升菴文集三十九卷 成都楊慎著　從子有仁編輯 後學趙開美校 　長短句附雜體
望西山
望西山西山迢逓慶霄間峯輝林彩如堪挹翠壁丹梯若可攀亦有青烏占紫氣還乘白鶴駐紅顏斗極南陲分王氣天驕北漠控胡關近接橋陵鼎湖路太乙勾陳臨玊樹遙瞻雙闕對氤氛&#62681;&#63139;忽&#62681;&#63139;忽欝欝捧瑞雲潤接天河起箕尾根纏維絡鎮坤文長安樓閣中天起峻極相連近天咫金芙蓉開萬井中罨画屏張三素裏龍宮鯨吼曉嵐青鳳城鴉宿烟光紫雪晴瓊岳轉分明日映名都一何綺雪晴日暎風光和陌上遊人積漸多相邀帝女柔桑路其柰王孫芳草何靜婉香車褰翟茀嫖姚飛盖擁盤陀楊柳千條金作線梨花百葉玊為柯雕俎華筵分內苑錦塲繡野入平坡行行國豔皆桃李處處塵香盡綺羅巨靈贔屭應相避玄囿蕭條未許過別有青蓮千萬宇金榜紅墻圍凈土錫卓多非漢代名翬飛各占周原膴橫玊行香盡貴人揮金資福皆豪賈菩提花發六時閒吉祥風動千鈴語海曇仙梵日供張銖衣寶鬘時歌舞望山竟如何由來逸興多朝回長挂笏休沐想鳴珂三月春將謝未請遊山假痼疾在烟霞俗鞅縈晨夜閑人真遂愛山情韋曲天西少送迎短屐踏莎占土脉奚囊探韵賦春晴豈似神仙限官府愛山空作望山行
觀打魚
石梁水落天波澄漁人放獺如放鷹編筠作航來往便往似飛梭來似箭蛟潭無極龍客幽江空獺飢漁人愁漁人愁河魴喜清江一曲孤烟起
太華山歌送陳子學【陳名講】
五星墮地為五嶽金虎西南動芒角踐華為城類削成云是巨靈之手斲三條鼎立當中央直與鴻濛奠清濁太一終南培塿開洪河清渭繞行杯日華先照蓮花上雲氣常從仙掌來高穿箭括通天路俯瞰明星玊女臺冷然風馭不可駐降望大壑令心哀繡衣柱史巖廊才入關玊節凌崔嵬搖山撼嶽下閶闔青冥白日驅風雷奔軼絕塵亘萬里馬&#63140;忽馬蹀躞無虺隤君家老仙舊隱處丹爐石榻荒蒼苔登臨不問烟霞侶但借神池一勺洗盡區中埃千仞峯端秋隼徤題書好寄西風回
河橋篇寄用貞懋昭
渾河流水桑乾潮何年伐石架長橋玄鼉窟近填烏鵲滄海波平上赤霄尋源知近遠浩浩鴻流滿平連太液池迥接昆明苑帝里神皋紫氣中天江析木銀淇通澗瀍卜洛應相並灞滻朝宗詎可同星傳雲槎下城闕電逝飈馳交冀越橋外車音響若雷橋畔闌干明似月【玊溪云模寫殆盡】可憐楊柳裊晴烟才見藏鴉又噪蟬東西溝水分岐路南北烟霜感歲年【玊溪云有感慨】沉璜使者辭芳甸聯壁才人遙出餞別浦清沙漾縠紋回漵秋濤收組練飛盖臨風緩去旌青門落日彩霞生懸知濯錦江邊夢轉見盧溝河上情【玊溪云全篇氣格絕似初唐】
江上聞箏曲
清江明月懸光彩映漪漣燈影近臨水箏聲遙出船明月華燈兩相照箏語絃聲何要妙輕璘縟彩豔陽歌掩抑摧藏苦寒調不見新粧出鏡臺想應纖手拂香埃若非汝南劉碧玊定是秦中薛夜來二八蛾眉競丰蒨十三鴈足傳情徧溫侯帳底氣若虹謝傅筵前淚如霰舊寵新期容易乖高張疏節迥難諧金杯漫自傳芳酒羅袖空勞掛玊釵曲終如皷湘靈瑟斷腸似和胡笳拍淩雲未遇掞天才幽吟一夜東方白
和章水部沙坪茶歌【有跋】
玊壘之關寶唐山丹危翠險不可攀上有沙坪寸金地瑞草之魁生其間芳芽春茁金鴉觜紫笋時抽錦豹斑相如凡將名最的譜之重見毛文錫洛下盧仝未得嘗吳中陸羽何曾覓逸味盛誇張景陽白兔樓前錦里傍貯之玊盌薔薇水擬以帝臺甘露漿聚龍雲分麝月蘇蘭薪桂清芬發參隅迢逓渺天涯玊食何由獻金闕君作茶歌如作史不獨品茶兼品士西南側陋阻明揚官府神仙多蔽羙君不聞夜光明月投人按嗔又不聞擁腫蟠木先容為珍往年在館閣陸子淵謂予曰沙坪茶信絕品矣何以無稱于古余曰毛父錫茶譜云玊壘關寶唐山有茶樹懸崖而生笋長三寸五寸始得一葉兩葉晉張景陽成都白兔樓詩云芳茶冠六清逸味播九區此非沙坪茶之始乎
青城紀遊贈劉珥江
愛山人少說山多名山之約恒蹉跎羡君胷次有丘壑偕余步屣尋松蘿晨發浣花道夕憩郫筒阿子雲閣上蠹簡散杜宇城頭烏尾訛鴻蒙岧嵉臨天谷崕阜山&#63140;枼嵲瞰驚波离堆&#62672;&#63140;丙佛蟠贔屭都堰蜿蜒壓蛟鼉翩如楚磯駕黃鶴駛如蜀棧騎青螺昌蕧扶掖赤藤杖謝公屐齒青苔窠王喬雙舄能濟勝鄭虔簷花同經過伏龍仙觀模斷碣疏江新亭聽俚歌下瀨千筏風外鷁遙岑一點烟中螺漏天夜雨丹枕警朝雲觧駮紅鏡磨玉壼携春恣談笑銀鞍傍險仍婆娑明月津亭又分袂暌景後命江陽舸聊書短韵邀君和青城回首青嵯峨浮生聚散飛鴻似四者難并將柰何
太華寺別張季文
華頂雲滇海月携手三度遊同心兩廻別携手同心此地分他鄉客路復離羣明年載酒花林下啼鳥春山誰共聞
剌桐花行
剌桐花惟嶺南及滇中有之異物志曰剌桐即蒼梧嶺南多此物因以名郡滇中名鸚哥花花形酷似之開以夏秋之交酒邊率爾命篇云剌桐花蒼梧樹瀟洒迎凉辰菴藹留炎暮渥翠掃蠻烟飛英飄瘴霧蠻烟瘴霧雨餘天耀彩舒芳最可憐紅欺鸚喙淺砂點鶴頭鮮連林千炬爛照水百枝然星回節後流螢院乞巧樓前烏鵲筵邊候兩年通象譯方隅萬里接龍編故鄉殊未返空園聊息偃一夕復一朝竹看歲華晚環波海碣渺渺流干雲金碧層層獻汀際遙瞻柳渾洲隴坻長望張衡坂鉤陳閣道紫微垣鳴鑾曳佩列文軒建章東回下鵠沼甘泉西對宿麟園金芝暐曄商飈起玊植青&#62681;&#63139;忽瑞露繁翡翠叢中遊蛺蝶鸎黃葉底集鶵鵷枝近上林全許借樹高溫室竟無言詎信長年悲落木誰憐遷客賦登薠歸去來定何日秋菊英英桂將實憩蘧廬宴蓬蓽濁酒田家醉不辭清纓漁父愁先失
雪關謠
雪關謠述途人思何將軍也將軍名卿成都人 雪山關雪風起十二月斷行旅霧為箐氷為臺馬毛縮鳥鳴哀將軍不重來西路何時開
伏枕行贈嚴應階【嚴名時泰】
慎也投荒今五年朅來臥病左足偏臨床伏枕與子別心斷神傷魂黯然憶昔去國行戍邊弔影纍纍入瘴烟永昌試問在何處都門相違萬三千虎豹晝橫林箐側魑魅夕度關山&#63143;真肝腸欲絕隴頭水夢寐忽到夜郎天肉黃皮皺形半脫喜一見子日周旋除館西河客樂土傾壼北道賓初筵悲歌慷慨悲壯士風流儒雅追先賢解鞍青華洞褰裳碧玊泉抽子瓊敷藻枉我瑤華萹衰遅遠尋留藥價寂寞時共買山錢同手意氣同兄弟異鄉會合情尤異貧鐜豈歎雲雨翻急難實在風波地昂昂嚴夫子矯矯人中龍長才抱經濟大雅含舂容叩之清廟絙朱瑟懸之東序鏗金鏞我今甘心憔悴窮山中子亦胡為淹留簿書叢朱輪五馬人馬貴青翰雙魚海若宮七澤霜風鳴五兩白蘋丹楓渺予望分手遙指大江西愁心巳掛匡廬上嚴夫子交誼非凡流往時傾盖今回頭子行高步隘九州我病崔隤思一丘水蛩草駏那忍棄雲鵬籬鷃難相求待子功成採藥去期子共結逍遙遊
畫草蟲為黃月坡賦【黃名祺】
天下幾人畫草蟲吳興公子癡孫隆氷縑雪練鳴趯趯丹屏繡几飛薨薨漁父蜻蜓愛釣縷羙人蟋蟀嫌鵰籠百種生意何融融夷羊非羊鴻非鴻長卿帶晚翠簡子矜秋紅王孫西遊歸未得清江碧草烟濛濛憶昔曹不興點蠅惑冉&#63140;頁翁膝王掃蛺蝶摹榻喧唐宮宋家道君入能品鸞標鼊軸沉毡穹古來好手竟寂寞老癡江東灑絕跡君不見醯鷄發覆天夢夢蠓飛磑雨春飛風小痴大黠應物理孫痴非痴乃其耳&#63140;忽痴翁之死誰繼出西川曹狂稱最工痴狂乃有兩絕蓻爚耀滇南與江東朅來曹狂數相見吮毫蠲纸驚飛蓬月坡僊人好奇者賞鑒自與山谷通鳳嬉亭前月瞳瞳更僕不知寒漏終銅盤燒蠟春如烘懸圖索賦何匆匆蚊腳細字盈方空酒酣操觚持似公雕刻自愧吾家雄
觀金潤甫畫壁歌
壽亭侯廟蒼山傍金生畫壁真擅塲只今一百五十載火旗雲馬神揚揚古來好手吾能說開元之中三昩絕左衞將軍李思訓右丞才子王摩詰金生動筆師王李古法不墜今罕比有時放遣來滇水尋奇亦過蒼山址乘興欻然掃素壁蛟龍抃舞長風起千年戰功猶昨日風&#63141;立爽英姿烱不死想見觧衣槃礴時寂寞後代覓心知蛛丝蟲網日凋壞賞者何人護者誰翻嗟古來才士蕪沒亦何限感慨為爾擊節生遙悲

【四十卷】＋六言四句至八句
【六言四句至八句】＋題周昉瓊枝夜醉圖 ＋秋夕 ＋題西湖十景鄒和峯家藏戴文進畫巨浸秋波 ＋寄張愈光六言【四首】 ＋江山平遠樓避暑六言＋永寧早發寄郭雲屏 ＋周儀晚晴六言 ＋感懷六言【四首】 ＋雪關見梅六言 ＋敞唐六言 ＋霑益六言 ＋林子瑞相迎至歸化寺丘鴻夫楊元達繼至六言＋贈老門生八人 ＋正月六日溫泉晚歸 ＋摩尼寒夜 ＋讀余懋昭遊青城山詩因寄并韓飛霞＋冷節 ＋感通【四首】 ＋秋晚 ＋雨中招楊伯清 ＋卜雲林篇【十二首】 ＋長干三臺【四首】 ＋寒朝早起即事 ＋燉煌樂＋禺山傳五嶽山人任少海書札兼致問訊因憶 ＋凝光門觀江漲 ＋會津門觀江漲望小市人家戲作＋即席贈任棠山 ＋七日遊雨湖＋古意 ＋贈琴姬＋寒夜即事 ＋歸田四咏為憲副卞蘇溪賦＋從軍行＋送客 ＋盤江渡
太史升菴文集四十卷成都楊慎著　從子有仁編輯 後學趙開羙校 　六言四句至八句
題周昉瓊枝夜醉圖
寶枕垂雲選夢玊蕭品月偷聲步搖翻霜夜艾瓊枝扶醉天明 魏帝臺隨風動膝王棟與雲飛人門遙望碧落仙界高連紫微 金縫緗裙一搦玊鉤羅襪雙彎瓊腴粉英朝翠錦緻松脂夜丹
永巷襞情捲玊長門丝淚銷金合歡蘸暈綠淺楊柳麯塵黃深【襞情捲玊見劉子鮑照詩丝淚銷金骨】百子池頭麗人三花樹下長春襟觧微聞香澤帷褰想見橫陳 星黑&#63140;勺盈盈笑靨雲衣嫋嫋輕礻&#63140;容醉粧淡紫沙宀&#63139;幕胡旋墜金次工【次工胡女帽名】海土麻姑送酒雲間玊女投壼應唉南朝老庾水葓冷面江圖【江圖庾杲之所画李賀詩江圖面水葓】
秋夕
月暗螢頭點草露凉蚊喙開花病懷不寐達旦歸夢何由到家
題西湖十景鄒和峯家藏戴文進畫巨浸秋波
玄圃樓臺近水醉鄉日月宜秋萬里鳧舟鷁棹千重貝闕龍湫
寄張愈光六言【四首】
屈子無梅花句杜陵欠海棠詩華屋不成三瓦寶劍惟聞一吹
其二 斛律光敕勒詠劉越石扶風歌曲高從來和寡妙處正不在多
其三 赤壁磯頭孤崔&#63140;鳥碧雲天外冥鴻酣酒無妨草聖禁詩且作花翁
其四 詩湏有為而作文至無心乃傳蘇武河梁四首劉伶酒頌一篇
江山平遠樓避暑六言
地靜一塵不起樓高四望皆通渴煮雙泓茗月飽聽萬壑松風
永寧早發寄郭雲屏
後嶺雲開雪霽前途車堅馬強自是人憐衰朽敢云天佑忠良
周儀晚晴六言
剡溪無心泛雪衡山有意開雲天借黃綿襖子怜吾七十從軍
感懷六言【四首】
王皇香案仙吏金馬碧鷄老兵我自甘為于役眾怪胡為此行
又 楊子登科之歲周郎破敵之年屈指于今三倍不成一事華顛
又 黃昏忽見山店倦客歡情倍增茆柴清于桂醑松明紅似仙燈
又 征途九十方半記里二千有零夢攪离心夜夜愁添旅髩星星
雪關見梅六言
自甘蠻方瘴癘誰憐姑射肌膚腸斷何郎東閣魂銷林叟西湖
敞唐六言
馗道穹隆龜背折坂詰屈羊腸惡溪四十八渡怪松百千萬行
霑益六言
古跡碧雞金馬畏途水菁雲關春迎滇陽勝境雪送貴竹殘山
林子瑞相迎至歸化寺丘鴻夫楊元達繼至六言
遙山明如罨畫玄冬暖劇青陽喜見滇雲舊侶重到并州故鄉
贈老門生八人
昔年群賢沂水今日九老香山百歲重來會面一樽相對開顏
正月六日溫泉晚歸
月似銀船勸酒星如玊彈圍棋幾杵林鍾敲後兩行松火歸時【溫泉晚舟歸漏巳下三皷新月將沉望之比初出甚大形如銀船眾以為異予曰非異也古之詩人亦未嘗玩新月至三更耳李文饒云日月終古常見而光景常新信夫昔人詠月金波自司馬相如始玊塔自東波始銀船自予始也】
摩尼寒夜
毛孔渾成白醉鱗面忽變紅酣玄朔何愁滕六青陽巳到孫三【孫康也】
讀余懋昭遊青城山詩因寄并韓飛霞
白沙一百八渡青城三十六峯樽酒此時相憶烟霞何日重逢
冷節
花嶼月籠釣碣柳店風搖酒旗四十五春寒節一百六禁烟時
感通【四首】
飛瀑懸泉百丈禪枝意樹千年橋板遙通絕澗藤蘿上合諸天
其二 寶地三千色界蒼山十九雲峯樽酒此時相聚煙霞何日重逢
其三 璈響雲中孔雀鍾鳴霜裏華鯨龍樹七人共坐虎溪一咲相迎
其四 流水高山唱詠明月清風主賓塵土不驚幽夢乹坤自有間人
秋晚
婢喜蠅僵霧帳兒誇蝸篆風楹片片雨送暑殘日殘霞閃晴
雨中招楊伯清
禁酒停歌罷笑聽雨焚香煮茶欲借陶公木屑共散維摩天花
卜雲林篇【十二首】
卜雲林篇為吳郡王元肅雲林山居作也元肅不遠滇徼懷我好音乃取遠遊擬招隱綴斯篇卜雲林兮栖真結靈茅兮遠濱迥與太初為隣离世遺物絕塵魚鳥自來親人 射干獨立山椒長松落落英摽覆露玄雲素朝結璘欝儀相邀景界一何參寥 長謠凄凄鏘鏘鸞雛鳳伯相將鵾鷄群晨成行西天老胡文康上雲樂奏侜倡 吟篁嘯桐四清間宮變徵希聲井公下慱明瓊玊女投壼電生炤景飲醴含情 折酲曉踏瑤茸琅玕琦王&#63140;亍交擁柯攢葉抱花捧重露成幃垂隴晞髮忘言息踵 處雄虹兮標顛玊樹青&#62681;&#63139;忽際天口誦石室苔篇坐飲金膏冷泉烱如龍漢初年 橫看晚靄嵐沉飡食沆瀣淪陰微披蕙帶蘭襟追和遊山九吟聊以陶鑄塵心 采秋菊兮露沾黃菁玊豉金塩克牣丹房藥奩變化七烏九蟾後天獨秀蒼黔 織落毛兮為衣谿谷香窱迂威駿狼薦暖長暉弄徹梅軫蘭徽看舞素雪朔霏 觧澌圓折璿流回淵比心清眸遊魚&#63140;本皎鏡中浮遐想惠施莊周千載一朝同遊歖物論兮難齊甘灭景兮雲栖鷦鷯何心驒騱升高或斧之梯誰言亨衢可躋 兩無悶兮潛龍歲寒後凋惟松雲林朝市雍容達人何心摽踪逝將往兮君從
長干三臺【四首】
鴈齒紅橋仙舫鴨頭綠水人家邀郎深夜沽酒約伴明朝浣沙桃葉波橫風急梅根渚遠烟斜
又 日出秦樓南畔春深宋玊東家簾細眼波易透窻疏眉語難遮莫問河陽消息不是長安狹邪
又 絳樹纖腰鬪柳碧玊芳年破爪波上襪羅回雪風前唾袖生花自有石城艇子不湏油壁香車
又 二月稍頭荳蒄五更風外楊花殘香尚留翠被餘粉猶沾綘紗樓上曉鍾催起岸邊柔櫓咿啞
寒朝早起即事
籬頭篳栗競發鑪心榾柮通紅煨香蹲鴟已熟流澌凍醴方融小窻一梳新月影在梅花樹東
燉煌樂
用聲吹徹梅花胡雲遙接秦霞白鴈西風紫塞皂鵰落日黃沙漢使牧羊旌節閼氐上馬琵琶夢裡身回雲闕覺來淚滿天涯
禺山傳五嶽山人任少海書札兼致問訊因憶
五嶽山人相憶八行書札遙通吹簫夜郎月下采藥白帝雲中塵世英雄易老浮生踪跡難同張衡四愁吟斷宋玊九辨悲窮
凝光門觀江漲
六月舊井旡禽七月乘船入市樓臺蜃氣晨浮原隰龍鱗秋洗望羊河伯自矜鬻渡津人爭喜東林老衲厭喧喚打暮鍾清耳
會津門觀江漲望小市人家戲作
渺渺波環紫貝蕭蕭風起青蘋花市寧非海市羙人疑是鮫人眉嫵春山學翠臉凝秋水為神銀漢雙星漫渡石城兩槳無津
即席贈任棠山
紅濕城中仙里香霏閣下人家幸遇風流地主渾忘飄泊天涯六彩狂呼瓊畧百杯爛醉金沙何日公尋黃石壁津共泛靈槎
七日遊雨湖
船尾輕陰細雨樓頭飛靄沉暉羙景良辰有客賞心樂事無違興比王猷剡曲踪似嚴陵釣磯烟外青帘風舞得魚沽酒方歸
古意
生長芝蘭小名嫁得廬江仲卿羅帶同心羞結金釵兩股牽情行雨行雲窈窕非烟非霧輕盈愁見遠山凝黛催人咫人离程
贈琴姬
羙酒中山捲波佳人上宮陳娥啇聲若出金石楚奏渾非綺羅麗曲幽蘭白雪仙音月渚風柯金徽可以娛耳玊佩無勞當歌
寒夜即事
墻頭凜冽霜白爐心榾柮春紅寒栗煨香巳熟凍醪泛漾初融病起一陽來復吟成長夜方終耿耿青燈背壁影射梅花花樹東
【歸田四咏為憲副卞蘇溪賦】＋春耕 ＋夏牧 ＋秋漁 ＋冬樵
歸田四咏為憲副卞蘇溪賦【卞名偉】
五風十雨樂歲東皋西崦人家水心魚浮菖葉屋角鳩鳴杏花餉隴青梅煮酒訪隣綠笋烹茶問津寧知沮溺祠田但祝污邪　　右春耕
長夏冷風清甽新晴丹鉛綠疇山高羊群似蟻水濶牛背如舟半幅生烟冪冪三腔短笛悠悠柴扉歸來早掩斜陽影在簷頭　　右夏牧
日出烟消露晞百丈清江釣磯舡似天邊穩坐魚若空行無依襖靄歌星獨往婆娑舞月方歸兆熊不夢渭叟狎鷗久忘漢機　　右秋漁
城闕軟紅塵遠林蠻空翠嵐深丁丁鳥驚斧重霏霏雪壓担沉沙明東郭履跡谷響南華足音歸去自換村酒不湏觧卻貂金　　右冬樵
從軍行
票&#63140;鳥鷂十八從軍貔貅百萬超群千里獨行無敵一身是膽曾聞六出羞稱奇計五餌盡是虛文此際毛錐何用畢竟刀環勒勛
送客
合樽且醉花間分襟易慘离筵朝下東風紫陌天涯落日青山羙人明月相望游子浮雲獨還愁見河橋柳色勞歌一曲陽関
盤江渡
莊蹻牂柯楚地慱望乘槎漢年一壑雲濤洚洞兩岸石磴勾連樹鋒夕聲靈籟草際朝嵐暮煙倦策蕭蕭羸馬愁看站站飛鳶

【四十一卷】＋易
【易】＋無極 ＋太極 ＋太極兩儀 ＋陰陽 ＋羲皇心易 ＋二易 ＋連山歸藏 ＋卦爻名義 ＋卦字觧＋天一生水 ＋易重一斤 ＋魂魄 ＋噬嗑觧＋希夷易圖 ＋易圖考證 ＋陰火革澤 ＋大貞小貞 ＋密雲不雨 ＋雲龍風虎 ＋帝乙歸妹 ＋地道無成 ＋飛鳥遺音 ＋王用三驅失前禽＋楊稊柳稊 ＋冶容誨滛 ＋秦淮海易觧＋地中有水師＋日月運行一寒一暑 ＋悔吝者憂虞之象也 ＋數往者順知來者逆 ＋易說卦坎為盜 ＋苞桑 ＋謙亨君子有終 ＋穴井 ＋節度 ＋四方 ＋利市 ＋朱子引用誤字
太史升菴文集四十一卷 成都楊慎著　從子有仁編輯 後學趙開美校
無極
汲冢周書云正人莫如有極道天莫如無極道言也正人有極謂會其有極歸其有極也道天無極謂生物不測悠久無疆也此語甚玄奧當表出之然則無極而太極之言亦不始于周子矣
太極
孔子曰易有太極其說有本乎曰有洪範皇極是也皇極者人之極也大傳曰六爻之動三極之道也三極者何立天之道曰陰與陽陰陽天之極也立地之道曰剛與柔剛柔地之極也立人之道曰仁與義仁義人之極也天非陰陽不立地非剛柔不立人非仁義不立天地人其形也陰陽剛柔仁義道也天以陰陽之道而立為天地以剛柔之道而立為地人以仁義之道而立為人猶屋之有極而立為屋也三極者參而三矣一生二二生三三生萬物獨無所謂一乎太極者一也一者理也極之為言至也太極者至之又至非尋常之極故曰太極屋極之極有形也無形之極則曰太極莊子之言大塊是巳土塊之塊有限也無限之塊曰大塊知此者知孔子立言之意矣老子曰道可道非常道強名曰道盖大道本不可名而借道路之道而強名曰道也引而伸之亦曰理可理非常理強名曰理盖至理本不可名而借木理之理文理之理玊理之理而強名曰理合而觀之極可極非常極強名曰極也濂溪周子恐人滯于形泥于象曰無極而太極又曰太極本無極強名之上又加強名千載而下未有知其觧者也陸子靜以為贅盖為昧者泥象滯形慮然不知聖人立言為鉤深致遠者設不為泥象滯形者設也若為昧者言則兩儀四象昭昭矣太極之言亦贅也巳神而明之默而成之則孔子太極二字乃魚筌兔蹄周子太極圖則繫風捕影無極二字乃駢栂枝指也象山之言不可謂無見而其與朱子辯屡千言而不能自發其本旨亦所謂意圓語滯者與九原可作起朱陸于寒泉精舍而余以此說為之調停亦必含咲而息訟矣
太極兩儀
房氏易傳云易有太極是生兩儀兩儀生四象四象生八卦固非今日有太極而明日方有兩儀後日而乃有四象八卦也又非今日有兩儀而太極遯明日有四象而兩儀亡後日有八卦而四象隱也太極在天地之先而不為先在天地之後而不為後此說精明可以補注疏之遺
陰陽
易曰陰陽合德而剛柔有體又曰陰陽之義配日月又曰一陰一陽之謂道陰陽不測之謂神不曰陽陰而曰陰陽何也曰生生之謂易陽主生陰主死若曰陽陰則死而不復生矣先陰後陽有生生不窮之義焉匪特此也易曰是故知死生之說又曰是故知鬼神之情狀又曰闔戶謂之坤闢戶謂之乾不曰生死而曰死生不曰神鬼而曰鬼神不曰闢闔而曰闔闢亦猶百家朔先於晦不曰朔晦而曰晦朔以此例之思過半矣然則商易之首坤盖亦有見於此孔子曰吾得坤乾焉有味其言哉
羲皇心易
陳希夷言學易者當於羲皇心地上馳騁無於周孔注腳下盤旋朱子云非周孔之注安知羲皇之心乎陸象山六經注腳及糟粕之說正出於此周孔且注腳六經尚糟粕况其餘乎
二易
周神太卜掌三易之法干令升注云天地定位山澤通氣雷風相薄水火不相射此小成之易也帝出乎震齊乎巽相見乎離致役乎坤說言乎兌戰乎乾勞乎坎成言乎艮此連山之易也初乾初&#62338;&#63139;大初艮初兌初犖初離初釐初巽此歸藏之易也小成者伏羲之易也而文王因之連山者列山氏之書也而夏人因之歸藏軒轅氏之書也而商人因之夏得人統故歲首建寅而卦首艮商得地統故歲首建丑而卦首坤周得天統故歲首建子而卦首軡伏羲之易小成為先天神農之易中成為中天黃帝之易大成為後天予按部康節之易先天後天其源出於此今之讀易者知有先天後天而不知有中天讀尚書者知有古文今文而不知有中文可乎【中文尚書見後漢書】
連山歸藏
連山藏於蘭臺歸藏藏於大卜此語見於桓譚新論則後漢時連山歸藏猶存不可以藝文志不列其目而疑之至隋世之連山歸藏則偽作上官求賞者耳
卦爻名義
易者廬虫&#63140;廛之名守宮是矣【守宮即蜥蜴也與龍通氣故可禱雨與蚪同形故能嘔雹】身色無恒日十二變是則易者取其變也彖者茅犀之名狶神是矣【彖亦曰茅犀狀如犀而小角善知吉凶交廣有之土人名曰狶神】犀形獨角知幾知祥是則彖者取於幾也象大荒之獸也人希見生象也按其圖以想其形名之曰像故其為字從人於象也孔穎達曰卦者掛也掛之於壁也盖懸物之杙也木經云爻者交疏之窓也其字象窓形今之象眼窓也所取於爻者義取於旁通所取於卦者懸有大小也
卦字觧
孔穎達曰卦者掛也掛之於壁也蓋懸物之杙也諸儒皆用其說無有他觧予以為非杙則可掛於壁易卦豈可掛於壁乎卦者圭也古者造律制量六十四黍為一圭則六十四象&#62677;&#63140;忽名為卦可也應劭曰圭者自然之形陰陽之始卦者亦自然之形陰陽之象其為字也從卜為義從主為聲亦兼義也古文圭亦音卦今挂字從手為義从圭為聲則圭即音卦可證矣【卦古文圭字爻古字象交窓形】
天一生水
易傳曰天一生水地六成之鮑景翔曰神為氣主神動則氣隨氣為水母氣聚則水生人之一身貪心動則津生哀心動則淚生愧心動則汗生欲心動則精生可以為天一生水之證地六成之如上天同雲而雨雪至地則六出六為陰地數也凡雨露之點亦皆六出但碎而不可見耳太陰玄精石皆六稜是其證也
易重一斤
十黍為絫十絫為銖八銖為錙二十四銖為兩十六兩為一斤一斤凡三百八十四銖或問程子曰易重幾何程子曰易重一斤蓋言易有三百八十四爻也漢志注二篇之策陰陽變動之象十六兩者四時乘四方之象程子之言蓋出於此
魂魄
易曰精氣為物游魂為變精為魄氣為魂二者既合然後有物及其散也則魂游而為神魄散而為鬼矣子產有言物生始化曰魄既生魄陽曰魂孔子曰氣也者神之盛也魄也者鬼之盛也鄭氏注曰噓吸出入者氣也耳目之精明者為魄氣則魂之謂也淮南子曰天氣為魂地氣為魄高誘注曰魂人陽神也魄人陰神也魂魄性情也約情含性為聖人載營魄勿滑而魄為仙人故曰輕清者魄從魂升重濁者魂從魄降升魂為貴降魄為賤靈魂為賢厲魄為愚輕魂為明重魄為暗揚魂為羽鈍魄為毛眾人以魄攝魂聖人以魂運魄盖魄之藏魂拘之魂之游魄囚之魂晝属目魄夜属肝寓目能見舍肝能夢故魂能知來魄能藏往
噬嗑觧
易噬嗑九四噬乾胏得金矢王弼註金剛也矢直也程子傳云金取剛矢取直以九四陽德也朱子本義乃引周禮古之訟者先入鈞金束矢而後聽之黃東發云周禮出於王莽之世未必盡皆周公之制若先取出金而後聽其訟周興來俊臣之所不為况成周之世哉蓋劉歆逢王莽之惡為聚財之囮旋激天下之亂而不果施行又可以誣聖經乎其說卓而正矣慎按淮南子齊桓公將欲征伐甲兵不足乃令輕罪者贖以金刀訟不勝者出一束箭百姓皆悅乃矯箭為矢鑄金為刃遂霸天下歆之附會周禮實本於此慎又以為此說乃六國陰謀托之齊桓今觀管仲內政何等規模决不為此也嗚呼歆既誣聖經以欺一時而餘禍猶及後世邪說害人慘於鴻水猛獸信哉
希夷易圖
陳希夷曰易學意言象數四者不可闕一其理具見於呈人之經不煩文字觧說止有一圖謂先天方圓圖也以寓陰陽消長之說與卦之生變圖亦非創意以作孔子繫辭述之明矣又作易龍圖序曰龍圖者天散而示之伏羲合而用之仲尼默而形之希夷以授穆伯長伯長以授李挺之挺之即邵康節師也挺之謂邵雍曰科舉外有義理之學義理外有物理之學物理外有性命之學雍悉傳之作後天圖見於邵伯溫之序朱子因其出於希夷而諱之殆掩耳盜鍾也後作周易啟蒙指孔子繫辭傳天地定位曰此先天之學帝出乎震一節曰此後天之學數往者順一節曰直觧圖意廋辭悞人似說易元有此圖矣盖康節因孔子易傳難明因希夷之圖又作後天圖以示人如周子因孔子易有太極一句而作太極圖今便謂先有太極圖而後有易傳可乎如詩集傳有七月流人圖便謂先有此圖而後作七月詩可乎今程文及舉業有用先天後天及橫圖圓圖直觧圖意字於破題者皆不通古今者也
易圖考證
胡一桂云宋一代之易學希夷先天一圖開象数之門至邵子經世書而碩大光明周子太極一圖洪理義之門至程子易傳而浩慱弘肆愚觀此言易圖先天始于希夷而後天續于康節朱子所以不明言者非為康節直以希夷恐後人議其流於神仙也藏頭露尾亦何益哉
陰火革澤
易澤中有火革此亦實象也或云孔子未嘗浮海渡江何以知陰火潛然耶曰聖人之知豈待目見足踐乎楚王之萍防風之骼肅慎之矢罔象之形豈必見而後知也
大貞小貞
易屯其膏小貞吉大貞凶漢書谷永傳引此文注云膏者所以潤入肌膚爵祿亦以養人也小貞臣也大貞君也遭屯難饑荒君當開倉廩賑百姓而又吝則文臣吝嗇則吉也顏師古云六經殘缺學者異師文義競馳各守所見故漢書所引經文與近代儒家往往乖別既自成義即就而通之庶免守株朱文公亦言顏監無近代專經之陋則此說亦不可廢但以語人恐多夏蟲之疑耳
密雲不雨
易曰密雲不雨自我西郊天地之氣東北陽也西南陰也雲起東北陽倡陰必和故有雨雲起西南陰倡陽不和故苶雨俗諺云雲往東一塲空雲往西馬濺泥雲往南水潭潭雲往北好曬麦是其驗也又驗之風電亦然或問東為陽方西為陰方是矣南本陽而属陰北幽陰而属陽何也曰一陽生于子仲天之氣所始也卦又當坎北非陽而何一陰生于午仲地之氣所始也卦又當離南非陰而何
雲龍風虎
張璠從音隨從之從去聲雲出則龍必從之風出則虎必從之猶曰龍從雲虎從風也今按此說甚異諸家而理至凡龍起必雲而謂龍能致雲非也虎出必風而謂虎能致風非也猶蟻徙必雨乃雨氣感蟻蜥蜴聚必雹乃雹氣感蜥蜴謂蟻能致雨蜥蜴能作雹可乎古人多倒語成文後人不達便成滯義古樂府云虎嘯谷風起龍興景雲浮無怪乎今之誤也
帝乙歸妹
帝乙殷之賢君尚書所謂自成湯至于帝乙罔不明德慎罰是也史記云帝乙時殷道益衰此背經之說也後世注易者因史記之言遂以帝乙為成湯則易與尚書又相矛盾矣信史而疑經其蔽有如此者鳴呼一代之君聲迹豈微乎其善惡之名傳信傳疑一彼一此况史之紀錄一人一事之得失可盡信乎
地道無成
易文言地道也妻道也臣道也地道無成而代有終也盖曰地道無成代天有終也推而言之亦曰妻道無成代夫有終也引而伸之亦曰臣道無成代君有終也然則何以不言子也曰子有時而為父地無時而為天也妻無時而為夫也臣無時而為君也
飛鳥遺音
易小過卦飛鳥遺之音不宜上宜下此鳥亦斥鷃之槍榆數尺鷦鷯之巢林一枝耳非九成來儀而音中於律九皋一鳴而聲聞於天也唐子西詩二南廢後魯叟筆七國橫議鄒軻談何妨于宜上乎
王用三驅失前禽
易比爻辭王用三驅失前禽古注云軍禮失前禽者謂禽在前來者不逆而射示降者不殺也旁去者不射示奔者不禁也惟其走而前去者射之示服叛取亂也今本義似背此且來者不拒去者不追為設教者言非為田獵言也田獵之禮即寓兵威若去者不追則數年之間王者為獨夫矣何以聯属天下乎審如此則舜征有苗啟征有扈皆違去者不追之義矣
楊稊柳稊
易大過爻辭枯楊生稊陸德明曰秀也夏小正正月柳稊戴德傳云發孚也秀如苗而不秀之秀未成穗曰秀柳亦有穗唐詩所謂柳線也孚如易卦中孚之孚毛未出卵殼曰孚牡丹芍藥其花蓓蕾皆如鳥卵形柳初發苞亦如卵形而小故曰發孚朱子易本義云稊根也榮於下者也稊按字書本不訓根據易爻初為木本或可象根至二爻則非根矣又柳之發榮自末稍如唐詩所謂觧凍風來末上青也不自下而榮其說戾矣南沙熊叔仁周易象旨具此義余為衍之
冶容誨滛
冶銷也遇熱則流遇冷則合與氷同志故冶字從氷女之豔媚亦令人銷神流志故羙色曰冶也【三蒼又于寶易注】
秦淮海易觧
內經曰南方熱熱生火北方寒寒生水西方燥燥生金東方溫溫生木中央濕濕生土是知水者寒之形濕者土之氣水之於土妻道也夫從妻所好故水流濕火者熱之形燥者金之氣火之於金夫道也妻從夫之令故火就燥或以陰求陽或以陽求陰也管輅曰龍者陽精而居于淵故能興雲虎者陰精而居于山故能運風是則龍陽中之陰也惟陽中之陰能召陰故雲從龍虎陰中之陽也惟陰中之陽能召陽故風從虎
地中有水師
古者治野夫間有遂遂上有徑十夫有溝溝上有畛百夫有洫洫上有涂千夫有澮澮上有道萬夫有川川上有路無事則工疆界而備旱潦有事則可以通糧運而給軍需戰國策所謂牛田水通糧也其詳具六韜農器篇
日月運行一寒一暑
日在牽牛則寒東井則暑牽牛水宿遠人故寒東井火宿近人故溫也【星經說】
悔吝者憂虞之象也
或曰虞度也非也憂則悔矣何以吝乎古字虞與娛同孟子曰霸者之民歡虞如也戰國策顏斶云晚食以當肉安步以當車無事以當貴清淨貞固以自虞注虞娛同毛詩小序以禮自虞漢書郊祀歌神嘉虞又合好効歡虞太乙魏相傳君安虞而民和睦
數往者順知來者逆
安公石作易牗此觧極為超邁自唐宋諸儒未有是說也朱子嘗有一半逆一半順之疑矣而終未能自决之也公石之說曰天下之事數往者順知來者逆易為知來而作故其數逆數也往者順盖因下句而並舉之非為易有數往之順數也公石於經妙契超詣有如此趙子崇為予言此惜未見其全也予謂觧聖賢之經當先知古人文法古人之文有因此而援彼者有從此而省彼者故必曉古人文法而後可以觧聖賢之經噫安得起公石於九原而語此哉慎謂易畫自下而上圖自右而左故曰逆數凡上下下曰順下上上曰逆左徂右曰順右徂左曰逆史稱伏羲太昊氏太昊春也邵子以易配春大戴禮言伏羲氏以木德王畫卦自下而上即木之自根而幹幹而枝也其畫三木之生數也其卦八木之成數也重卦亦兩其三八其八爾木行春也春貫四時木德仁也仁包四端伏羲所以為羣聖首而易為五經之源乎
易說卦坎為盜
易說卦坎為盜項氏謂月行子夜為盜象此言最害義余弟用敘少時從魏雪溪講易至此魏以項氏之說觧之用敘曰盜可配月則天是窩主星辰皆搯摸矣其言雖戲亦有理今按坎為險為難人事之險難莫如寇盜觧曰致寇至而文言云作易者其知盜乎觧下卦為坎坎之為盜象明矣坎之為卦外陰柔而內剛狼有穿穴踰墻乘墉伏莽之狀也又况坎為隱伏隱&#62672;&#63140;大非盜而何
苞桑
易曰其亡其亡繫于苞桑今之觧者以苞桑為固結之喻非也苞桑豈固結之物乎葢古人杇索六馬虎尾春氷之類也陸宣公收復河北後請罷兵狀云邦國之杌隉綿綿聯聯若苞桑綴旒幸而不殊者屢矣此得其觧
謙亨君子有終
謙之卦觧曰君子有終言其久也謙之道眾人不能久而君子能終之也夫少之事長賤之事貴不肖之事賢燭至起食至起射則三揖酒則百拜磬折匐服葉拱墻負誰不知之誰不行之一臨利害巧為趨避語有之曰女無羙惡入宮見妬士無賢不肖入朝見嫉又曰饑馬在廄漠然無聲投芻其傍爭心乃生故曰好名之人能讓千乘之國苟非其人簟食豆羔&#63139;火見於色由是言之小人烏能謙哉古之君子能謙有終若禹之不矜伐上也伯夷之避國而逃次也晏子之久而能敬又其次也若夫張豸&#63140;殳之走懸箔王莽之下白屋一則謙之靡一則謙之賊也何終之有
穴井
易井卦朱子觧云井者穴地出水之處不曰鑿井而曰穴地何也案中山經云帝囷山有井焉名天井孫子兵法云地陷曰天井穴地出水盖此類耳穴地之井天所為也鑿地之井人所為也先天上古穴井後天中古鑿井也
節度
易曰節以制度又曰制數度孝經曰制節謹度符謂之節尺謂之度節取其有限度取其不差節有三節山國用虎節土國用人節澤國用龍節度有五度寸尺丈尋引也易序卦云節而信之故受之以中孚此節字指符節也盖非節不相信非信不相孚也唐官名節度使義取此
四方
東方南方生刁之方故七為少陽八為少陰西方北方成熟之方故九為老陽六為老陰也皆本於河圖也
利市
俗語利市古亦有之易說卦傳為近利市三倍左傳成公十六年爾有利市寶賄我勿與知
朱子引用誤字
朱子本義皷萬物而不與聖人同憂引張子天地無心而成化聖人有心而無為據本書乃是天地不宰而成化不宰字有理復其見壓也之心豈可謂天地無心乎參伍以變注引韓非子參之以比物伍之以合參據本文乃是伍之以合比物合虛皆參差互考之以知物之虛實也若云伍之以合參則上文當云參之以比伍矣原其誤乃是荀子注中引來不自韓非子中采出也豈可謂出於朱子一仍其誤而不敢改正者乎

【四十二卷】＋書詩
【書詩】＋聖製尚書二觧 ＋睿作聖＋帝德罔愆 ＋日中星烏 ＋陽鳥攸居 ＋納于大麓 ＋四岳為一人＋好風好雨 ＋三公 ＋九河 ＋肇十有二州＋禹九州＋三江味別 ＋陟方 ＋五玊當作五樂 ＋禹貢彭蠡 ＋東陵西陵 ＋厥篚織文 ＋王朝步自周＋水性 ＋高宗夢良弼＋所其無逸 ＋弗弔天降喪于殷＋百姓 ＋詩小序＋哀窈窕思賢才 ＋卷耳 ＋平王之孫 ＋間關車之牽兮 ＋夏屋 ＋心結于一 ＋熠燿 ＋觱發 ＋洵美且都 ＋寺人之令 ＋周宣王＋小雅周之衰＋常棣之華 ＋爾公爾侯 ＋中原有菽 ＋裳裳者華 ＋有豕白蹢 ＋不入我陳 ＋啟明長庚 ＋小東大東 ＋大雅小雅 ＋詒謀未孫 ＋不日成之 ＋辟雍泮宮 ＋天生烝民 ＋維昔之富不如時＋魯頌泮宮 ＋食我桑葚懷我好音 ＋大王翦商 ＋玄鳥生商
太史升菴文集四十二卷 成都楊慎著　從子有仁編輯 後學趙開美校
聖製尚書二觧
高皇帝嘗問羣臣七政左旋然否侍臣仍以朱熹新說對 上曰朕自起兵迄今未嘗不置步覽焉可狥儒生腐談因命禮部試右侍郎張智學士劉三吾改正書傳會選劄示天下學子曰前元科舉尚書專以蔡沈傳為主考其天文一節已自差謬謂日月隨天而左旋今仰觀乹象甚為不然何以見之當天清氣爽之埘指一宿為主使太陰居列宿之西一丈許盡一夜則太陰過而東矣葢列宿附天舍次而不動者太陰過東則其右旋明矣又如洪範內惟天陰騭下民相恊厥居蔡氏俱以天言不知陰騭乃天之事相恊厥居乃人君之事若如蔡說則相恊厥居皆付之天而君但安安自若奉天勤民之政略不相與又豈天佑下民作君作師之意哉
睿作聖
目擊道存之謂睿故其字從目聲入心通之謂聖故其字從耳故曰聖人時人之耳目
帝德罔愆
舜之德冠古今矣而皋陶之謨但以罔愆言之禹之功平天地矣而孔子之語但以無間云之文武之謨烈光日月矣而君陳之書但以罔缺摠之孟子曰事親若曾子可也韓子曰事君若周公可矣
日中星烏
昔有人問柳仲塗曰朱鳥者南方之宿以主於夏也既觀其星以正其候則龍星乃春之星也春主於東方可觀之以正其候也今不曰日中星龍何也仲塗曰歲周其序春居其始四星各復其方聖人南面而坐以觀天下故春之時朱鳥之星當其前故云觀之以正仲春矣慎按柳氏之說超古注疏矣然猶未盡也殷之為言正也正即正朔也故春頒春朔夏頒夏朔秋頒秋朔冬頒冬朔所謂四殷者即四朔也皆敬天埘而勤民也故下文遂言民事厥民析者冬寒無事並入室處春事既起丁壯就功重春耕也厥民因者老弱因就在田之丁壯以助農也急夏芒也厥民夷者老壯在田與夏平也急秋收也厥民隩者民改歲入此室處以辟風寒也謹冬藏也此皆勤民事也今蔡傳但云驗氣之和氣之平是平居無事觀物隱居者之飬生月覽耳不待帝堯欽若曆象不待羲和寅賓敬致也觀尚書所以不可廢古注歟或問楊子曰子於諸經多取漢儒而不取宋儒何哉答之曰未儒言之精者吾何嘗不取顧宋儒之失在廢漢儒而自用巳見耳吾試問汝六經作于孔子漢世去孔子未遠傳之人雖劣其說宜得其真宋儒去孔子千五百年矣雖其聰穎過人安能一旦盡棄舊而獨悟於心邪六經之奧譬之京師之富麗也河南山東之人得其十之六七若雲南貴州之人得其十之一二而巳何也遠近之異也以宋儒而非漢儒譬雲貴之人不出里閈坐談京邑之制而反非河南山東之人其不為人之貽笑者幾希然今之人安之不怪□科舉之累光入之說膠固而不可觧也巳噫
陽鳥攸居
日之行夏至漸南冬至漸北鴻鴈南北與日進退隨陽之鳥故稱陽鳥也
納于大麓
孔叢子宰我問書云納于大麓烈風雷雨弗迷何謂也孔子曰此言人之應乎天也堯既得舜歷試諸難使大錄萬機之政是故陰清陽和五星來備風雨各以其應不有迷錯愆伏明舜之行合于天也此說與注疏合意古相傳如此今以大麓為山麓是堯納舜于荒險之地而以狂風霹靂試其命何異于茅山道士之鬥法哉
四岳為一人
孔平仲以四岳為一人通為二十二人之數余深然其說以漢書三公一人為三老次卿一人為五更注云五更知五行者安知四岳非知四方者乎書內有百揆四岳以四岳為四人則百揆亦湏百人矣劉珥江泰之曰五官中郎未聞五個四門慱士豈是四人余曰今翰林有五經慱士欽天監有五官挈壺亦只一人益信孔平仲之言矣
好風好雨
尚書星有好風星有好雨古注云箕星東方宿也東木克北土以土為妻雨土也土好雨故箕星從妻所好而多雨也畢西方宿也西金克東木以木為妻風木也木好風故畢星從妻所好而多風也由此椎之則北宮好燠南宮好暘中央四季好寒皆以所克為妻而從妻所好也予一日偶述此義座有善謔者應聲曰天上星宿亦怕妻乎滿堂哄然真可笑也
三公
尚書太師太傅太保曰三公書太傳曰太師天公也太傅地公也太保人公也煙氛郊社不脩山川不祀風雨不時雪霜不降責在天公城郭不繕溝池不脩水泉不隆責在地公臣多弒主孽多殺宗五品不訓責在人公後漢張角作亂稱天公將軍人公將軍盖亦竊古義也
九河
鄭玄云齊桓公塞九河為一河今河間弓高以東至平原鬲津往往有其遺處春秋緯寶乹圖云移河為界在齊呂填閼八流以自廣言閼八流拓境塞其東流八枝并使歸於徒駭也是曲防之禁桓自犯之又為百世之害由於重好利輕變古也宋王安石欲泄梁山泊之水以為田則又愚矣
肇十有二州
春秋緯云神農地過日月之表淮南子曰神農大九州桂州迎州神州等州是也至黃帝以來德不及遠惟於神州之內分為九州括地象曰崑崙東南萬五千里名曰神州是也黃帝以後少昊高辛皆仍九州惟舜時暫置十二州故書曰肇十有二州肇之為言始也前此九州而今始為十二州也不然則肇字無所屬至夏還為九州左傳云夏之方有德也貢金九牧可證
禹九州
禹貢奠高山大川其九州之名以地名州而不以州分地盖荊衡萬古不徙之山而河濟者萬古不泯之水也以故荊兗之名得附河濟荊衡而不减萬世而下求禹貢九州之域者皆可得而考也九州淮冀無所至者舉八州而界自見亦所以別帝都而大一統也九疇之皇極貢法之公田見於此矣揚不言南青雍不言北則以其境接蠻狄提封叛服不常乎
三江味別
蘇子瞻志林有三江味別之說蔡傳深非之然以禹貢本文論之揚江言三江既入而於經言江漢朝宗於海則同流而自為道可知矣許敬宗謂濟入河洑地南出亦以味別以今揚子江心有南零北零之異則知其入而不合正不疑也古有五行之官水官得職則能辯其性味潛而復出合而更分皆可辯之故師曠易牙俞兒張華壓邵陸羽張又新劉白芻李季卿品天下之水性味不同盖古水官之遺法豈獨為口腹哉蘇子之說盖本於此慎嘗謂山過山則分雖分而性不分如羅浮二碣以風雨而合離蓬萊兩山隨波濤而上下玄中記云名山有孔竅相通是也水過水則合雖合而性不合沈括云水以漳名者從水於章章者別也文也謂兩物相合有文章可別也清漳濁漳合於上黨當陽者沮漳合流也灨上者章貢合流鄣郡者西江合流亳漳者漳渦合流雲夢者漳鄖合流凡此數處皆清濁合流色理如螮蝀又數十里如璋璋者判合之器也白公問於孔子曰以水投水何如孔子曰淄澠之味易牙能知之斯固味別之說也蔡氏之譏蘇子亦過矣
陟方
尚書舜陟方乃死家語作五十載陟方岳死于蒼梧之野以方為方岳正與國語舜勤民事而野死之文合而文義亦順今注以升遐訓之又與下文乃死重複矣左思吳都賦梁岷豈有陟方之舘行宮之基與以陟方對行宮葢以為天子巡狩事也亦與國語家語合
五玊當作五樂
書脩五禮五玊班志五玊作五樂葢巳有五瑞即五玊也玊當為樂注列五樂之目
禹貢彭蠡
禹貢東匯澤為彭蠡一條集傳謂經誤吳草廬巳辨之矣近又見邵二泉【寶】魏莊渠【校】二說尤足相發明今錄于此二泉云江漢水漲彭蠡欝不流逆為巨浸無仰其入而有賴其遏彼不遏則此不積所謂匯也者如此故曰北會于匯匯言其外也蠡言其內也于匯不于彭蠡勢則然也葢實志也江水濬發最在上流其次則漢自北入其次則彭蠡自南北入三水並持而東則江為中江漢為北江彭蠡所入為南江可知巳非判然異脉之謂也且江漢之合茫然一水難見其為江也不見其為漢也故曰中江曰北江然其勢則相敵也故曰江漢朝宗凡集傳謂經誤者非是餘千張克修云寶亦云魏莊渠曰禹貢東匯澤為彭蠡無仰于江漢也噫胡不求諸禹未疏鑿以前耶江右山勢四盤眾水同出彭蠡為口形則高仰非得江漢外水闌之還能瀦而後泄耶
東陵西陵
禹貢導江過九江至于東陵今巴陵有道士洑地志即古之東陵莊子盜跖死利于東陵之上蓋據波憑濤以濟其姦凶其地至今猶為盜巢云夷陵為西陵則巴陵為東陵可知九江不在潯陽明矣
厥篚織文
九州要記云睢渙之間出文章天子郊廟御服出焉所謂厥篚織文也述異記睢渙二水波文皆若五色其人多文章故名繢水文選陳琳書云遊睢渙者學藻繢之綵杜詩衣冠迷適越藻繢憶遊睢
王朝步自周
大夫不徒行也王何以步也黃公紹曰步步輦也謂人而行不駕馬也茲說吾取之
水性
或問余水味之說則詳矣水性之別何如曰班固司馬遷貨殖傳地理志備矣論其極則庭州灞水金鐵皆漏【庭州灞水在大荒之外以金織承之皆漏惟角與瓠葉則否抽夷山中有流水亦如之】鄜延之川日脂流【即延安石油也以為煙墨松脂不及唐詩二郎山下雪紛紛石煙多于洛陽塵】弱水溺毛黑溪玄髕【南荒有黑溪水其水以塗古象至輒不去昆侖而以塗身即能乘象如家畜古所謂黑昆侖今之象奴也】悉唐制角畔怯腐手【見佛經】水性不同有如此者學所以貴慱物也
又 水性不同予於續錄詳之矣近閱太平廣記諸葛孔明時有蒲元者術鑒同歐冶風胡常為孔明鑄刀劍言蜀惟江水爽烈是天分其野大金之元精也漢水鈍弱及涪水皆不任淬刀劍或以涪水雜江水元輒能辯之管子論齊之水云其泉白青其人堅勁寡有疥瘙終無痟醒今之濟川伏流至東阿井以煮膠和半夏丸皆異常藥水性□信有之矣
高宗夢良弼
武丁以夢相傳說事著于書矣而世猶疑□曰夢而得賢可也或否焉亦將立相之與且旁求以象之肖也天下之貌相似亦多矣使外象而內否亦將寄以鹽梅舟楫之任與審如是則叔孫之夢&#62942;&#63139;立牛漢文之夢鄧通卒為身名之累夢果可憑與或曰非也武丁甞遯于荒野而後即位彼在民間巳知說之賢矣一旦欲舉而加之臣民之上人未必帖然以聽也故徵之於夢焉是聖人之神道設教也是所謂民可使由而不可使知也且又商之俗質而信鬼因民之所信而導之是賢人所以成務之幾也劉禹錫之言曰在舜之庭元凱舉焉曰舜用之不曰天授在殷中宗襲亂而興心知說賢乃曰帝賚莊子載太公之事云文王見一丈夫釣欲舉而授之政恐大臣父兄之弗安也欲終而釋之又不忍百姓之無天也於是旦而属之大夫曰昔者寡人夢見良人黑色而冉&#63140;頁號曰寓而政於臧丈人庶幾乎民有廖乎遂迎臧丈人而授之政顏淵問於仲尼曰文王其猶未邪又何以夢為乎仲尼曰默女無言夫文王盡之也而又何論剌焉彼直以循斯湏也禹錫之言盖本莊子彼以武丁文王之用說與望猶田單之妄用一男子為軍師類乎聖人之神道設教以幾成務而不使民知恐不如是也其所云夢賚者實帝感其恭默之誠而賚之也其性情治者其夢寐不亂乃可以孔子夢周公同觀而非叔孫之踐妖漢文之啟倖矣鄭文夢鹿而得真鹿心誠於得鹿者非天理之公也而尚可以得况誠於求賢而有不得者乎司馬彪莊子音義謂傅說生無父母洪氏注楚辭謂說一旦忽然從天而下便為成人無少長之漸此兒童之言也固不必辯
所其無逸
魏子才曰關西方言致力於一事為所邇言而義遠李獻吉曰西土人謂著力幹此事則呼為所書曰王敬作所又曰所其無逸皆是當時方言今作處所解之愈覺不通此深得經旨余特表出之
弗弔天降喪于殷
書君奭篇首曰君奭弗弔天降喪于殷自後世之私言之殷之喪周之福也而曰弗弔盖聖賢以天下為心不幸遇喪亂而任此責豈所樂哉緯書乃云武王克紂前歌後舞此言謬矣昭烈克劉璋置酒宴樂乃引前歌後舞之言以拒龐統之諫昭烈豈樂禍者盖信緯書如經矣高帝哭項羽曹操哭袁紹豈有武王而歌舞于克紂之事乎
百姓
唐明皇問張說曰今之姓氏皆云出自帝王後古者無民邪說對曰古者民無姓有姓者皆有土有爵者也故左傳云天子命德因生以賜姓胙之土而命之氏黃帝之子二十五人得姓者十四而巳其後居諸侯之國土者其民以諸侯之姓為姓居大夫之采地者以大夫之姓為姓莫可分辯故云皆出自帝王也說此言考古證今不刋之論予因是知尚書所稱百姓與論語所言百姓可以類知矣堯典曰百姓昭明恊和萬邦黎民於變時雍蔡氏注云百姓者畿內之民黎民者四方之民此不通古今之說也聖人之視民遠近一也豈刀畿內與四方哉百姓盖祿而有土仕而有爵者能自明其德而後恊同萬國萬國諸侯恊和而後黎民於變時雍此其序也若以百姓為民庶則黎民又是何物亦豈有民庶先於諸侯者哉舜典曰百姓如喪考妣三年四海遏密八音此二句今之句讀以如喪考妣為一句三年四海遏密八音為一句非也百姓如喪考妣三年為一句四海遏密八音為一句乃恊文義百姓有爵命者也為君斬衰三年禮也禮不下庶人且有服賈力役農畝之事豈能皆服斬衰則但遏密八音而巳此當時君喪禮制如今大行遺詔非百姓四海不由上令而自為也至周人尚文則人皆有姓所稱百姓則民庶也論語曰脩巳以安人又曰脩巳以安百姓書曰百姓有過又曰非敵百姓也是時則人皆有姓矣故指民庶亦曰百姓耳
詩小序
程伊川云詩小序是當時國史作如不作則孔子亦不能知如大序則非聖人不能作此言可謂公矣朱晦菴起千載之下一以意見必欲力戰小序而勝之亦可謂崛強者哉
又 去序言詩自朱文公始而文公因呂成公太尊小序遂盡變其說盖矯枉過正非平心折中之論也馬端臨文獻通考辯之詳矣余見古本韓文有議詩序一篇其言曰子夏不序詩有三焉知不及一也暴揚中冓之私春秋所不道二也諸侯猶世不敢以云三也漢之學者欲顯其傳因籍之子夏嗚呼韓公可謂失言矣孔子親許子夏以可與言詩子夏猶云不及其誰宜為哉且子頑宣姜中冓之私生子五人二為諸侯昭昭在人耳目豈是春秋所不道孔子既取之于國風而子夏反為之諱乎至謂諸侯猶世不敢以云是為史官懼人禍天刑之說也豈齊南晉董之筆乎韓公而為此言亦非韓公矣必贗作也然此說也正與朱子去序之意脗合韓公百世山斗朱子正可借為左袒之助而朱子著韓文考異乃以為非公作而刪除之盖公論正議不覺其出於一時之筆而不顧其與巳說之背馳也韓文未刪之本世多未知而此說又可為馬氏復小序之證佐故詳書之
哀窈窕思賢才
文選呂向注云哀盖字之誤也哀當為衷謂中心念之也余舊疑哀字之難解見呂說乃豁然矣
卷耳
予嘗愛荀子解詩卷耳云卷耳易得也頃筐易盈也而不可貳以周行深得詩人之心矣小序以為求賢審官似戾于荀旨朱子直以為文王朝會征伐而后妃思之是也但陟彼崔嵬下三章以為托言亦有病婦人思夫而郤陟岡飲酒携僕望砠雖曰言之亦傷于大義矣原詩人之旨以后妃思文王之行役而云也陟岡者文王陟之也馬玄黃者文王之馬也僕痡者文王之僕也金罍兕觥者冀文王酌以消憂也盖身在閨門而思在道途若後世詩詞所謂計程應說到梁州計程應說到常山之意耳曾與何仲默說及此仲默大稱賞以為千古之奇又語予曰宋人尚不能解唐人詩以之解三百篇真是枉事不若直從毛鄭可也
平王之孫
詩平王之孫齊侯之子平王非周平王齊侯非姜氏之後也猶書稱寧王格王易稱康侯禮曰寧侯之類也汲冢周書云明王奉法以明幽幽王奉幽以廢法國語曰興王賞諫臣逸王法之其稱謂皆類後世之謚耳
間關車之牽兮
詩傳以為燕樂新婚之詩按禮云婚禮不賀人之序也又曰娶婦之家三日不舉樂思嗣親也新婚安得有燕耶小序云幽王無道詩人思得賢女以配君子此義為長此序說所以不可輕變也
夏屋
詩夏屋渠渠古注屋具也字書夏屋大俎也今以為屋居非矣禮周人房俎魯頌籩豆大房注大房玊飾俎也其制足間有橫下有跗似乎堂後有房然故曰房俎也以夏屋為居以房俎為房室可乎又禮童子幘無屋亦謂童子戴屋而行可乎
心結于一
凡治氣飬心之術莫徑由禮莫優得師莫慎一好好一則慱慱則精精則神神則化是以君子務結心于一也詩曰淑人君子其儀一兮其儀一兮心如結兮韓嬰詩說如此精矣哉
熠燿
東山詩熠燿之訓為螢火久矣今詩疑他章有倉庚於飛熠燿其羽遂以燿燿為明貌而以宵行為螢火固哉其為詩也古人用字有虛有實燿燿之為螢火實也熠燿為倉庚之羽虛也有一明證可以决其疑小雅交交桑扈有鶯其領與此句法相似此言桑扈之領如鶯之文非謂鶯即桑扈也彼謂倉庚之羽如熠熠之明非謂熠燿即倉庚也詩無達詁易無達象春秋無達例可與知者道耳
觱發
豳風一之日觱發二之日凓冽注觱發風寒也凓冽氣寒也今按觱發指風是也凓冽乃氣寒結而為氷月令十二月水澤腹堅是也凓冽字从氷其義易見觱發之為風其義隱而難知以字言之觱羗人吹角也其聲悲慘冬日寒風驟發其聲似之莊子所謂地籟宋玊所謂土囊殷仲文詩爽籟驚幽律哀壑叩虛牝是也總不若諺云三九二十七籬頭吹觱栗正謂風吹籬落其聲似觱栗與詩意合觱發今俗名頭管樂書名風管又可證焉林肅翁云萬象惟風難畫莊子地籟一段筆端能畫風掩卷而坐猶覺翏翏之在耳然觀周公七月之詩觱發二字簡妙含蓄又莊子畫風之祖也如毛萇詩注云漣風行水成文也蘇老泉衍之作文甫字說一篇古人謂六經為時文之祖信哉
洵美且都
詩有女同車顏如舜華將翱將翔佩玉瓊琚彼美孟姜洵美且都孟姜世族貴女也美質之佳麗也都飾之閑雅也顏如舜華可以言美矣佩玉瓊琚可以言都矣盖冶容豔態多出於膏腴甲族薰醲含浸之下彼山姬野婦雖美而不都縱有舜華之顏加以瓊琚之佩所謂婢作夫人鼠披荷葉故曰三代仕宦方會穿衣喫飯苟非習慣則舉止羞澀烏有閑雅乎漢宮尹夫人之見邢夫人賈充家郭氏之見李氏亦可證也譬則士之有所卓立必籍國家教養父兄淵源師友講習三者備而後可采薪之女教之容止七日而傾吳宮釣渭之夫立之尚父三年而集周統豈理之常也哉
寺人之令
秦風有車鄰鄰有馬白顛未見君子寺人之令此詩之意在後二句夫為一國之君高居深宮不接羣臣壅蔽巳甚矣又不使他人而特使寺人傳令焉其蔽益甚矣夫秦夷狄之國也其初巳如此姍笑三代柄用閹宦不待混一天下已然矣史記年表書繆公學于宁人宁人守門之人即寺人也史書之醜之也三代之君必學于耆德以為師保而繆公乃學于宁人以刑餘為周召以法律為詩書又不待始皇胡亥巳然矣則景監得以薦商鞅趙高得以殺扶蘇終於亡秦寺人之禍也聖人錄此以冠秦風垂戒深矣史記所書繆公學于宁人其得聖人之意乎春秋所以狄秦者不為過也繼序者乃以為美秦伯始有車馬葢因首云車馬而億度之朱子詩傳亦從之不思美其車馬兒童之見也亦何關於政治而夫子錄之乎華谷嚴氏曰秦興而帝王之影響盡矣車鄰其濫觴也夫未見而寺人傳令與三代侍御仆從罔匪正人納牗遇巷畧無間隔氣象何如也既見而並坐鼓簧與三代賡歌喜起警戒叢脞氣象何如也秦之為秦非一日矣
周宣王
自古守成之君初吉終亂者唐之明皇憲宗為甚史著之詳矣周之宣王中興赫然為三代令主而其未暮與唐之明憲無異證於詩小序可見矣小序曰六月宣王北伐也采芭宣王南征也車攻宣王復古也吉日美宣王也鴻鴈美宣王也庭燎美宣王也因以箴之沔水規宣王也鶴鳴誨宣王也祈父剌宣王也白駒大夫剌宣王也黃鳥剌宣王也我行其野剌宣王也由是言之六月采芑車攻何其憂勤之汲規模之宏也自是而吉日鴻鴈詩人之眾美參歸矣其猶日之中乎庭燎雖美而有箴葢一章夜未央二章夜未艾三章夜向晨則視朝漸晚宴安漸耽姜后脫簪之諫女鳩淫樂之湛正此際也自是沔水規之鶴鳴誨之白駒黃鳥以逯祈父我行其野剌者四出其去幽厲一間爾從善如登從惡如崩信哉
小雅周之衰
左傳襄二十九年吳季札來聘請觀周樂為之歌小雅曰美哉思而不貳怨而不言其周德之衰乎猶有先王之遺民焉土預注云思文武之德而無貳叛之心怨有哀音也衰小也其說不通天下三分有其二豈有叛文王者諸侯不期而會者八百豈有貳武王者小雅之首鹿鳴南山蓼蕭湛露君臣上下歡欣交通豈有哀音文王以大德受命同於大舜豈有衰小服虔之說云此歎變小雅也其意謂思上世之明聖而不貳於當時之王怨當時之政事而不有背叛之志也其周德之衰指幽厲之政也其見卓矣華陽范氏處義曰季札觀歌大雅則曰文王之德觀歌小雅則曰周衰有遺民意其一時觀樂豈能盡歌工人于大小雅間歌一二章以審其音耳大雅所歌必受命等篇故曰文王之德小雅所歌必思古等篇故曰周衰有遺民至司馬遷又謂大雅言王公大人而德逮黎庶小雅譏小巳之得失其流及上遷之言為相如而發論大雅固巳近之小雅獨取諷剌與相如詞賦相似者如賓之初&#63150;&#62674;&#62694;正&#63151;言天下之沉湎以諷幽王之荒淫白華言下國之用孽妾以諷幽王之黜后所謂譏小巳之得失流及於上者如此以此證之服杜之說是非判然矣文中子云小雅周之盛正論也而未究左氏載季札立言之意宋人作小雅周之衰論亦扶同杜說未當余特舉服范二說以訂之
常棣之華
毛詩常棣之華鄂不韋&#63140;雩韋&#63140;雩鄂花苞也今文作萼不華蒂也今文作跗詩疏云華下有萼萼下有跗華萼相承覆故得韋&#63140;雩韋&#63140;雩而光明也由花以覆萼萼以承華華萼相覆而光明猶弟兄相順而榮顯唐明皇宴會兄弟之處樓名曰花萼相輝唐詩有紅萼青跗之句皆用此義至宋人解之乃云鄂然而外見豈不韋&#63140;雩韋&#63140;雩乎非惟不知詩亦不識字矣漢儒地下有靈豈不失笑
爾公爾侯
宋人經義云以爾為公則夙夜在公以爾為侯則謹爾侯度勞於王事逸無期矣職思其憂豫無期矣何如怡然處順慎哉爾之優游確乎不拔勉哉爾之遁思乎盖為國家計則深惜賢者之去為賢者計則又深體其情之不容不去也此深得詩人之旨可補詩傳之未備故特錄之
中原有菽
野間謂之中原菽葉謂之藿螟蛉桑蟲也蜾嬴蒲蘆也中原有菽庶民尚能采之以飬其子桑間有蟲蜾嬴亦能負之以飬其子夫飬其子者盖為似續之計也彼小民微物尚爾今王有子不能教誨之使之用善以為似續之計乃欲信讒而棄逐之何哉說者考之不精乃謂蜾嬴取桑虫負之七日化為其子雖楊雄亦有類我類我久則肖之之說近世詩人取蜾嬴之巢毀而視之乃自有卵細如粟寄螟蛉之身以飬之其螟蛉不生不死蠢然在穴中久則螟蛉盡枯其卵日益長乃為蜾嬴之形穴竅而出盖此物不獨取螟蛉亦取小蜘蛛置穴中寄卵於蜘蛛腹脅之間其蜘蝌亦不死不生久之蜘蛛盡枯其子乃成今人飬晚蠶者蒼蠅亦寄卵於蠶之身久之其卵為蠅穴繭而去殆物類之相似者又露蜂懸其窠每穴各綴一卵如粟不佑用何物滋飬之久乃漸大成蜂此皆一種細腰之物所謂祝之曰類我類我乃聽其聲意其如此或謂細腰有術能禁物其祝聲可聽乃其禁術也列子曰純雄其名大腰純雌其名穉蜂莊子曰細腰者化說文曰天地之性細腰純雄無子此皆信說詩者之言也然彼之所不可知者正謂其能禁螟蛉蜘蛛不生不死以化物身之膏潤滋飬其卵而成其形莊子所謂化者理固近之列子以為純雄說文以為無子殆未可信况詩人之意本不然讀之者不審耳古人名物多取其形色之似瓠之細腰者日蒲蘆故蜂之細腰者亦名蒲蘆正如綬草綬鳥皆名以鷊青黑之菼青黑之鳩皆名以鵻也中庸曰政也者蒲蘆也即蜾嬴也謂當以善飬而成之如蒲蘆然乃與詩之義合矣此范處義之說也
裳裳者華
裳裳者華其葉欢兮氣相屬潤相滋也常棣之華鄂不韡韡體相親意相承也
有豕白蹢
韓詩注犬喜雪馬喜風豕喜雨
不入我陳
詩不入我陳爾雅廟中路曰唐堂途謂之陳戰國策美人充下陳下陳猶下堂也
啟明長庚
詩緝李氏曰啟明即太白長庚不知何星毛氏云一星後世因之遂以長庚為太白故李白母夢長庚名白宇太白鄭樵曰啟明金星長庚水星金在日西故日將出則東見水在日東故日將沒則西見實二星也今注一星一與二字畫多少之間誤耳元注二星也
小東大東
周自平王遭父子之變去豐而遷洛周始東也故曰大東自敬王遭兄弟之爭子朝居王城曰西王敬王居狄泉曰東王周又東也故曰小東周有二東之變王迹熄而王室亂矣大國攻戰會盟小國貢賦奔走故空其杼柚而怨剌作也曰然則詩詞何以先小也曰自今而追昨故先小而後大也曰詩篇名何又曰大東也曰紀亂之原也凡詩篇名多擇章首二字此詩名獨越首章而取次章不曰有饛而曰大東吾不知作者名之與刪定者名之與有旨哉
大雅小雅
詩大序曰政有大小故有小雅焉有大雅焉此說未安大雅所言皆受命配天繼代守成固大矣小雅所言天保以上治內采薇以下治外亦豈小哉華谷嚴坦叔云雅之小大特以體之不同爾盖優柔委曲意在言外風之體也明白正大直言其事雅之體也純乎雅之體者為雅之大雜乎風之體者為雅之小今考小雅正經十六篇大抵寂寥短章其篇首多寄興之辭盖兼有風之體大雅正經十八篇皆舂容大篇其辭旨正大氣象開闊與國風敻然不同比之小雅亦自不侔矣至于變雅亦然變小雅中固有雅體多而風體少者然終不得為大雅也離騷出於國風言多比興意亦微婉世以風騷並稱謂其體之同也太史公稱離騷曰國風好色而不淫小雅怨誹而不亂若離騷者可謂兼之矣言離騷兼國風小雅而不言其兼大雅見小雅與風騷相類而大雅不可與風騷並言也詠呦呦鹿嗚食野之苹便識得小雅與趣誦文王在上於昭于天便識得大雅氣象小雅大雅之別昭昭矣華谷此說深得二雅名義可破政有小大之說特為表出之
詒謀未孫
通鑑韓建殺唐宗室通王滋十一人胡致堂管見云唐室至此祖宗詒謀有未孫與集覽謂詩詒厥孫謀以燕翼子此引謂未能遠謀及孫也其曰未孫文法當然左傳引詩云叶比其鄰昏姻孔云而申之曰晉不隣矣其誰云之正文人引經之例陳濟正誤不知此義乃云孫音遜可謂痴人說夢
不日成之
古注不設期日也今注不終日也愚按不設期日既見文王之仁亦於事理為恊若曰不終日豈有一日可成一臺者此古注所以不可輕易也
辟雍泮宮
辟雍泮宮非學名予于魯頌引戴埴之說而申之既詳矣近又思之說文辟雍作廦廱解云廦墻之廱天子享宴廦廱也魯詩解云騶虞文王囿名也辟雍大王宮名也以說文魯詩之解觀之則與詩鎬京辟雍於樂辟雍之義皆合矣辟雍為天子學名泮宮為諸侯學名自王制始有此說王制者漢文帝時曲儒之筆也而可信乎孟子曰夏曰校殷曰序周曰庠學則三代共之使天子之學曰辟雍為周之制則孟子固言之矣既曰辟雍而頌云于彼西雍考古圖又有胥雍則辟雍也西雍也胥雍也皆為宮名無疑也魯頌既曰泮宮又曰泮水又曰泮林則泮宮者泮水傍之宮泮林者泮水傍之林無疑也魯有泮水故因水名以名宮即使魯之學在水傍而名泮宮如王制之說當時天下百二十國之學豈皆在泮水之傍乎而皆名泮宮邪予又觀宋胡致堂云靈臺詩所謂於樂辟雍言鳥獸昆蟲各得其所鼓鍾簴業莫不均調於此所論之事惟鼓鍾而巳於此所樂之德惟辟雍而巳辟君也雍和也文王有聲所謂鎬京辟雍義亦若此而巳且靈臺之詩敘臺池苑囿與民同樂故以矇瞍奏公終之胡為勦入學校之可樂與鍾鼓諧韻而成文哉文王有聲止於繼武功作豐邑築城池建垣翰以成京師亦無緣遽及學校之役上章曰皇王維辟下章曰鎬京辟雍則知辟之為君無疑也泮水詩言魯侯戾止且曰于邁固疑非在國都之中且終篇意旨主于服淮夷故献馘献囚出師征伐皆於泮宮烏知泮宮之為學校也特取其中匪怒伊教一句為一篇之證則末矣王制起于漢文時其失巳久後世既立太學又建辟雍若有兩太學者尤可笑也按致堂之言與予見合而說文魯詩解戴埴之論皆可迎刃特俗見膠滯巳久可與知者道耳
天生烝民
古注物象也則法也性有象情有物五性本於五行故仁義禮智信象金木水火土也六情本於六氣故喜怒哀樂愛惡法乎陰陽風雨晦明也孝經援神契曰性生於陽以理執情生於欲以繫念
維昔之富不如時
首二倒字句也昔時之富善人是富今茲之疚君子在疚也茲年也古人謂茲為年取草木繁茂之義也呂氏春秋今茲美禾來茲美麥文選為樂當及時誰能待來茲昔時之富不如言君子之得志也今茲之疚不如言君子之失志也君子疚則小人肆故曰彼疏斯稗疏斗粟而米十為疏疏謂之糲斗粟而米九為粺□謂之精糲加於精疏斯粺矣是小人而加於君子不自審其分也替並立天下也彼為肆行之小人胡不自替以避君子而使我心專專然愴怳引長而不能自已也
魯頌泮宮
予按通典言魯國有泗水縣泮水出焉然後知泮乃魯水名僖公建宮于上因水以名宮如楚之渚宮晉之虎祈泮水泮宮泮林一也以泮水為半水泮林亦為半林乎又求之莊子言歷代樂名黃帝有咸池堯有大章禹有夏湯有濩文王有辟雍以辟雍為天子學亦非也詩言於論鼓鍾於樂辟雍亦無飬才之意莊子去古未遠當得其真漢儒因解泮水求其義而不得故轉辟為壁解以圓水予謂戴氏之見卓矣其辨博矣按左氏晉侯濟自泮泮果水名足證矣近世曲為說者曰春秋經也魯頌亦經也魯頌既載春秋可略此說又滯矣高克一事詩詠清人春秋書鄭棄其師他如廬漕城楚丘木瓜碩人無衣詩與春秋互見不厭其複安有詩載而春秋可略乎或又曰事亦有特載而不見于經傳者季氏伐顓臾之類也曰顓臾之事將然而未舉也故論語載之而經傳略焉泮宮巳成之迹春秋豈容不書哉愚嘗摠春秋與詩而論之信魯頌之文則僖公為魯之賢君伯禽以下無其匹者也以春秋所書考之則僖公齊襄衞靈之流烏得為賢哉盖頌乃臣子頌禱之辭例多溢芙如今人之親知賀壽軸文也春秋所書則其實跡素行如今官府之考語也今稱人之賢可例信賀軸而略考語哉觀其滅項伐邾取湏句取訾婁取濟西田以楚伐齊皆其惡之大者也至其閨門不肅及夫人姜氏會齊侯于陽穀夫人會齊侯于卞其女季姬始遇鄫子于妨而公不制中使鄫子來而公不恥終歸于鄫而公不拒淫風流行如此桑中大車不作于魯而駉與有駜猶以為頌吾誰欺欺天乎夫子存魯頌見當時上下相蒙好諛悅謟而非以為美也
食我桑葚懷我好音
尹和靖曰周原膴膴蓳荼如飴美土可以變惡味食我桑葚懷我好音美味可以變惡聲
大王翦商
胡庭芳曰愚讀詩至大王實始剪商未嘗不慨後之論者皆不能不以辭害意也何以言之大王葢當祖甲之時去高宗中宗未遠也後二百有六年商始亡且武王十三年以前尚臣事商則翦商之云大王不但不出之於口亦决不萌之於心特以其有賢子聖孫有傳立之志於以望其國祚之緜洪豈有一毫覬覦之心哉議者乃謂大王有是心泰伯不從遂逃荊蠻是大王固已形之言矣夫以唐高祖尚能駭世□之言曾謂大王之賢反不逮之乎余謂此言是矣但未知詩之字誤也按說文引詩作實始戩商解云福也葢謂大王始受福於商而大其國爾不知後世何以改戩作翦且說文別有翦字解云滅也以事言之大王何嘗滅商乎改此者必漢儒以口相授音同而訛亦許氏曾見古篆文當得其實但知翦之為戩則紛紛之說自可息若作翦雖滄海之辨不能洗千古之惑矣謂古曾公亶父之賢君而蓄后羿寒浞之禍心乎
玄鳥生商
詩緯含神霧曰契母有娀【音松】浴于玄丘之水睇玄鳥啣卵過而墜之契母得而吞之遂生契此事可疑也夫卵不出蓐燕不徙巢何得云啣即使啣而誤墜未必不碎也即使不碎何至取而吞之哉此盖因詩有天命玄鳥降而生商之句求其說而不得從而為之誣史記云玄鳥翔水遺卵簡狄取而吞之盖馬遷好奇之過而朱子詩傳亦因之不改何耶或曰然則玄鳥之詩何解也曰玄鳥者請子之候鳥也月令玄鳥至是月厼&#63140;巳高禖以析子意者簡狄以玄鳥至之月請子有應詩人因其事頌之曰天命曰降者尊之貴之神之也詩人之詞興深意遠若曰仲春之月禱而生商斯為言之不文矣如黃帝之生電虹繞樞盖生之時值始電或虹見之候也帝俊生十日謂有十子而以甲乙丙丁名之也此而可誣亦將曰黃帝生于虹帝俊之子生于十日可乎詩又曰維嶽降神生甫及申亦本其生之地而尊且神之便謂甫申為嶽神所生可乎傅說為箕星生之日直箕也蕭何為昴星生之日直昴也楚辭曰攝提貞于孟陬兮惟庚寅吾以降屈原豈攝提之苖裔乎漢柳敏碑言敏本柳星之後梁江總佞張麗華云張星之精其不根至今人皆知咲之而不疑玄鳥之事者殆以經故豈知經旨本不如是乎按古毛詩注云玄鳥至日以太牢祀高禖記其祈福之時故言天命玄鳥來而謂之降者重之若日天來古說猶未誤也自今詩傳信史記之訛耳

【四十三卷】＋春秋
【春秋】＋隱公元年 ＋夏四月辛卯夜恒星不見夜中星隕如雨 ＋秋大水鼓用牲于社于門 ＋己卯晦震夷伯之廟 ＋盜竊寶玊大弓【八年】得寶玊大弓【九年】 ＋君日不悛以樂慆憂 ＋兩甄 ＋九國 ＋程鄭 ＋不能如辭 ＋繞朝贈策 ＋隕石 ＋戶字義＋九丘八索 ＋明月 ＋乾侯 ＋荀息 ＋臯陶有後 ＋董仲舒解春秋 ＋班彪說春秋＋能者養以之福 ＋疆埸 ＋鷸蚌相持 ＋克段于鄢 ＋唇齒 ＋公子賦河水＋袒衣礻&#63140;日服 ＋天王居于狄泉 ＋禺中 ＋春秋例
太史升菴文集四十三卷 成都楊慎著　從子有仁編輯 後學趙開羙校
隱公元年
元年魯隱公元年也春秋大一統所謂一統天下咸奉元朔也天子立元而諸侯遵也天子頒朔而諸侯行也自共和以來諸侯如蜂房蟻穴不用天子之元年矣晉曲沃莊伯改建夏正則有不奉天子之朔矣春秋所以托始於隱與隱公不書即位左氏曰攝也劉道原曰惠公愛少子立為太子而國人不與而立隱隱曰吾將讓焉太子桓公徯望十年不獲而羽父弒隱立桓桓曰隱攝也吾取之左氏信桓之欺故曰攝公穀信隱之詐故曰讓皆失之
夏四月辛卯夜恒星不見夜中星隕如雨【莊公七年】
慎曰此記日光不匿列星不見之祥也左傳以為夜眀是也汲冡紀年書天再旦亦是也書云夜明則稱而不隱書曰再旦則曲而不中春秋書曰夜恒星不見聖人之文稱而隱曲而中于是為不可及矣夜明五行志所云晝晦宵光是也漢書武紀書有如日夜出盖此類也通鑑綱目不達班氏之意增一字云有月如日夜出則謬矣
秋大水鼓用牲于社于門【莊公二十五年】
慎曰救日古禮也救水非古禮也救日何以為古禮日之食人力不可救也故鼓以充陽也水之灾人力可救也鼓庸愈哉自古水災莫大于堯之九年鼓何鼓牲何牲乎
己卯晦震夷伯之廟【僖十六年】
公羊曰晦者何冥也穀梁曰晦冥也慎按晦非冥也月之三十日也春秋書晦者二此及成公十六年甲午晦晉侯及楚子鄭伯戰于鄢陵楚子鄭師敗績是也公羊乃曲為之說于是月六鷁退飛過宋都之傳曰是月者何僅逮是月也何以不日晦也晦則何以不言晦春秋不書晦也朔有事則書晦雖有事亦不書公羊之言何其野哉善乎劉歆之言曰及朔書朔及晦書晦劉原父曰晦朔天之所有取朔棄晦乖偽之深者甲午書晦則無說矣左氏曲說以為陣不違晦故敗噫楚以晦而敗晉不晦而勝乎是皆勦說之無理者也
盜竊寶玊大弓【八年】得寶玊大弓【九年】
升菴曰陽虎將殺季孫不克說甲如公宮取寶玊大弓入讙陽關以叛明年乃得之堤下穀梁曰陽虎以觧眾也得其情矣黃東發曰陽虎竊之無所用故復歸之也此豈知巨猾之深女姦邪虎初竊時已知無用矣以魯寶之知必追之以與之則必釋巳西方有狗國中華人入之竊其筋而逃狗追嚙之人以筋投之必啣而返數返則追無及矣陽虎盖欲狥國魯也乎晉明帝覘王敦逃歸湖陰以七寶鞭獲免盖祖虎之故智云爾
君日不悛以樂慆憂【左傳昭三年】
樂以忘憂則可以樂慆憂則不可陵賈燕喜平勃交懽忘憂也太康逸豫漢惠滛樂慆憂也忘憂待時慆憂玩時忘為在下言也慆為在上戒也
兩甄
左傳將獵為兩甄置左右司馬注兩甄猶兩翼也世說桓玄好獵雙甄所指不避林壑晉書周訪傳杜曾攻陷楊口元帝使訪擊之訪令李恒督左甄許朝督右甄自領中軍令其眾曰一甄敗鳴三鼓兩甄敗鳴六鼓既而兩甄皆敗訪選銳卒八百人夜追破之梁裴邃壽陽之戰為四甄以待之挑戰偽退四甄競發魏師大敗書傳中稱軍翼曰甄僅此四見然甄之為字不知於軍何當也
九國
公羊傳云葵丘之會桓公震而矜之叛者九國九國謂叛者多耳非實有九國也宋儒趙鵬飛云葵丘之會惟六國會鹹牡丘皆七國會淮八國寧有九國乎公羊本意謂一震矜而九國叛猶漢紀云叛者九起云爾趙氏如數求之真癡人說夢也古人言數之多止于九逸周書云左儒九諫於王孫武子善攻者動于九天之上善守者伏于九地之下此豈實數邪楚辭九歌乃十一篇九辯亦十篇宋人不曉古人虛用九字之義強合九辯二章為一章以恊九數茲又可笑
程鄭
左傳晉侯嬖程鄭使佐下軍鄭行人公孫揮如晉聘程鄭問焉曰敢問降階何由子羽不對歸以語然明然明曰是將死矣不然將亡孔穎達曰趙文子賢人也將死其語偷程鄭小人也將死其言善皆為失常
不能如辭
定公六年子西曰不能如辭昭十三年朝吳曰二三子若能死亡則如違之以待所濟若求安定則如與之以濟所欲僖二十一年若愛重傷則如無傷愛其二毛則如服焉正義曰敢為不敢如為不如經傳之文此類多矣
繞朝贈策
左傳士會自秦歸晉繞朝贈之以策云子勿謂秦無人吾謀適不用也策如布在方策之策盖書也其下云云即策文也盖士會將歸繞朝諫止之而秦君不聽及其行也又難顯言故贈以策書云云見秦之有人使歸晉而不敢謀秦也今以為鞭策非也劉勰文心彫龍曰繞朝贈士會以策子家與趙宣以書巫臣之遺子反子產之諫范宣詳觀四書辭若對面據此則豈鞭策乎李白詩臨行將贈繞朝鞭詩人趁韻之誤耳
隕石
穀梁傳春秋戊申隕石于宋五是月六鷁退飛過宋都云石無知之物故日之鷁微有知之物故月之此言之誣本不待辯宋萬孝恭辯之云梁山沙簏亦無知之物胡為而不日麋與蜮亦微有知之物胡為而不月此殆可作一笑穀梁乃痴人作夢孝恭又癡人觧夢也
戶字義
左傳屈蕩戶之漢書王嘉坐戶殿門失闌免顏師古注戶止也又左傳門于陽州公羊傳無人門其義相止戶曰戶禦門曰門也
九丘八索
左傳九丘八索九丘即九州也八索即八澤也見淮南子或以八索為八卦謬矣通鑑外紀云人皇氏依山川土地之勢財度為九州謂之九囿各居其一而為之長人皇居中州以制八輔此引春秋命歷敘文也九囿取育草木為義即後世所謂九州也中州則人皇之都石鼓文所謂寓逢中囿也八輔則餘八囿也囿亦作有古字省文書以有九有之師詩九有有截又奄有九有作九囿觧之義尤明暢左傳謂之九藪陽紆雲夢之屬總而言之九有也九囿也九州也九藪也一也有與囿以字相近藪州以音相近其實一義也
明月
左傳齊燕平之月【注此年正月】公孫段卒國人愈懼其明月【注此年二月】子產立公孫洩古書傳及俗稱謂曰明年明日則有之矣明月僅見此爾
乾侯
胡一桂云昭公乾侯之事與夏王相殺商丘周厲王崩於彘皆天地間人道非常之大變史筆乃妄引陪二之說而謂天生季氏以貳魯侯又冏&#63140;月言社稷君臣苶常奉無常位且妄引詩易以對左氏從而書之其與春秋書公薨乾侯如青天白日不可掩蔽以誅季氏不臣之罪者異矣嗚呼春秋何等時耶功利之習壞爛人心君臣大義澌灭殆盡不惟亂臣賊子如三家者放逐其君為不知有君而惟季氏之服諸侯不知有君而惟季氏之與史墨不知有君而放言無忌趙簡子不知有君而聽言不辯左氏亦不知有君而載言不擇夫豈知陵谷遷改乃地道之變而非常雷天大壯乃天道之常初非志變况易乃崇陽抑陰之書雷在天上夫子大象但取其成四陽壯長之卦而曰君子以非禮弗履耳未必如杜氏注所謂君臣易位也史墨不求其義妄引以對可謂誣天矣天但使季氏貳君何常使季氏逐君哉如墨言一歸之天道則公僣王卿僣侯亂臣賊子接迹千世矣網常安在然則春秋夫子作也易象夫子翼也道一而已請得為易大壯一洗史墨之惡論
荀息
涑隶曰左氏書荀息之死引詩斯言之玷不可為也荀息有焉杜元凱以為荀息有此詩人重言之義非也元凱失左氏之意多矣彼生言而死背之是小人穿窬之行君子所不譏也晉公溺於嬖寵廢長立少荀息不能諫正遽以死許之是其言玷於獻公未沒之先而不可捄於巳沒之後也左氏之言貶也非褒也
臯陶有後
左傳臯陶庭堅不祀忽諸盖設監戒之言如云若敖氏之鬼不其餒而之比也後人遂謂臯陶真不祀而蔓說者又言刑官無後豈不謬哉按張平子思玄賦云咎繇邁而種德兮樹德懋於英六注英六國名楚枺乃灭抱朴子云秦乃伯益之後益即皋陶子也以是參考之皋陶何嘗無後乎
董仲舒解春秋
穀梁傳云所見異辭所聞異辭所傳聞異辭董仲舒曰春秋分十二世有見有聞有傳聞有見三世有聞四世有傳聞五世故定哀昭君子之所見也襄成文宣君子之所聞也僖閔莊桓隱君子之所傳聞也所見六十一年所聞八十五年所傳聞九十六年於所見微其辭於所聞痛其禍於傳聞殺其恩逐季氏而言又雩微其辭也子赤殺弗忍言日痛其禍也子般弒而書乙未殺其恩也屈伸之志詳畧之文皆應之吾以其近近而遠遠親親而疏疏也亦知其貴貴而賤賤重重而輕輕也有知其厚厚而薄薄善善而惡惡也有知其陽陽而陰陰白白而黑黑也百物皆有偶合偶之合之匹之仇之善也詩曰無怨無惡率由羣匹此之謂也
班彪說春秋
班彪曰殺史見極平易正直春秋之義也殺史見極言殺其繁辭以成簡嚴之體平易正直言直書其事而褒貶自見彪之說春秋可謂得其髓矣以此言之則許世子止弒其君趙有弒其君莒人灭鄫之類三傳皆不足信
能者養以之福
漢書律曆志載劉歆作三統曆及譜以說春秋引傳曰民受天地之中以生所謂命也是故有禮誼動作威儀之則以定命也能者養以之福師古曰之往也往以就福噫左傳自劉歆始表章之此其所引的信無疑矣又漢酸棗令劉熙碑猗與明哲秉道之樞養以之福惟德之隅
疆埸
左傳疆埸之地一彼一此注音易言疆土至此而易也唐高適詩許國從來徹廟堂連年不得在疆埸乃讀為平音可謂不識字矣駱賓王詩亦作場皆誤甚豈可謂唐詩人便不敢議乎
鷸蚌相持
春秋後語齊趙將伐燕蘇代為燕說趙王曰今者自來過小水見小蚌方暴而鷸啄其肉蚌合而挾其喙曰今日不雨明日不雨必見蚌脯蚌亦謂鷸曰今日不出明日不出必見死鷸兩不相捨漁人得而并擒之今趙且伐燕燕趙相支以斃其眾臣恐秦之為漁父也此事戰國策亦載以雨叶脯妙出自然古人之文奇儁如此按春秋後語陸賈所著賈在漢初頗有文藻自新語外有春秋後語南中行紀又著感春賦盛引典誥今雖不傳而文心雕龍載其目實為上林子虛之先鞭又能交歡平勃以成復漢之業可謂通儒比之叔孫通豈不天壤邪予謂叔孫通為秦慱士諛言不死又事漢制禮襲秦使三代之法中絕於漢通之罪大矣東坡目之為枉死宜乎延篤荅高義方書今茲以五經為鼎莆&#63139;皿書傳為籩俎祖述堯舜憲章文武未暇蚌脯也
克段于鄢
石經春秋鄭伯克段于鄢鄭地也在緱氏縣西南左氏云王取鄢劉蒍邗之田于鄭是也杜預穎川鄢陵謬矣鄢陵非鄭地段焉得有兵眾乎郭知玄切韻云帝虎竝訛烏焉互舛正指此條
唇齒
左傳唇亡齒寒盖古諺也戰國策作唇揭齒寒揭與寒叶韻揭叶音掀
公子賦河水
左傳秦伯將納公子重耳公子賦河水左傳無注國語韋昭曰河水當為沔水字之誤也沔彼流水朝宗于海言已反國當朝事秦此最有理
袒衣礻&#63140;日服
裼袒衣盖近身之衣孟子所謂袒裼祼裎也左傳陳靈公與孔寧儀行父通於夏姬衷其礻&#63140;日服以戲於朝注礻&#63140;日服日日近身之衣然不若袒□之為順礻&#63140;日與袒字畫相似毫釐之差爾
天王居于狄泉
春秋周襄王之出書天王居于狄泉注天子以天下為家故所在稱居宅其有之謂居魯昭公之出書公居于鄆鄆魯之邑也其後書公在乾侯乾侯乃晉地不得書居也綱目書帝在房州房州唐一統之地豈得以乾侯為比當書帝居房州乃合春秋之法
禺中
今俗云夜半子時鷄鳴丑時平旦寅時日出卯時食時辰禺中巳日中午日昳未晡時申日入酉黃昏戍人定亥其言始于淮南杜預春秋注有之盖亦古矣孔穎達曰禺東南隅也過隅未中故為禺中晡時日□食時也日昳謂蹉跌而下也
春秋例
杜預春秋釋例趙匡作春秋纂例盖以春秋難明故以例求之至于不通則又云變例以變例不通又疑經有闕文誤字嗚呼聖人之作豈先有例而後作春秋乎譬之術士推筭星命者立印綬格財官格雜氣格或格所不能該者則曰不合格豈造化先立此格而後生人乎春秋之所謂例何以異此

【四十四卷】＋禮樂
【禮樂】＋周禮注＋儀禮逸經 ＋曲禮 ＋周禮素問 ＋圜丘方澤 ＋丹書 ＋月令 ＋司馬法＋三農 ＋五祀 ＋質劑 ＋月表 ＋夜覺 ＋旦明 ＋量人 ＋昏禮曲顧 ＋羣妃御見 ＋廬有五義 ＋澤草芒種 ＋仆射 ＋左个 ＋玊者猶玉 ＋須臾 ＋姑息 ＋其日甲乙其日丙丁其日戊巳其日庚辛其日壬癸 ＋條狼氏＋積竹 ＋屋誅 ＋姦色 ＋浮筠 ＋明命鬼神以為黔首則黔首共飲食莫之知也 ＋貍首 ＋禮不妄說人不辭費 ＋前有車騎則載飛鴻 ＋天子使其大夫為三監＋君子不以一日使其身儳焉如不終日＋水澤腹堅東風觧凍 ＋文王之為世子【至】子貢問樂 ＋荔挺出＋然則何以三年也曰加隆焉爾也焉使倍之故再期也由九月以下何也曰焉使弗及也 ＋鍾馗即終葵＋水潦降不獻魚鼈＋鴻鴈四候 ＋伐蛟取鼉 ＋蜃＋古樂今樂 ＋陽樂陰樂 ＋五音 ＋五音解＋鼓角 ＋角制 ＋師開師矌 ＋京房沈重衍律 ＋玄女兵法 ＋鼓刀中音 ＋絲不如竹竹不如肉 ＋絲不如竹 ＋回颿撾＋鐘鼓鈴&#62694;&#63139;狄 ＋夔鍾 ＋水盞 ＋方響 ＋空侯 ＋擊缶 ＋變聲 ＋滛聲 ＋蘆笙 ＋清溪五曲 ＋廣陵散＋鳳臺鋪＋三絃所始 ＋繫瓜義甲 ＋女樂本於巫覡 ＋段善本琵琶＋宋人改樂 ＋樂工
太史升菴文集四十四卷 成都楊慎著　從子有仁編輯 後學趙開美校
周禮注
干寶周禮注曰言司者總其領【司會之属】言師者訓其徒【甸師之属】言職者主其業【職內之属】言衡者平其政【虞衡之属】言掌者主其事【掌合之属】言氏者世其官【師氏之属】人者終其身【庖人之属】不氏不人權其材也【宮正膳夫內外饔飧之属】
儀禮逸經
一統志載劉有年沅州人洪武中為監察御史永樂中上儀禮逸經十有八篇若然則儀禮之亡者全矣不知有年何從得之意者聖經在世如日月終不可掩耶然當時廟堂諸公不聞有表章傳布之請今求之內閣亦不見其書出非其時亦此書之不幸今之大言動笑漢唐漢唐求逸書賞之以官購之以金焉有見此奇書而付之漠然者乎噫
曲禮
曲者一偏一曲之謂中庸言致曲易大傳言曲成老子云曲則全莊子云曲士不可以語於道易又言其言曲而中指人言曰心曲衷曲地名曰韋曲杜曲皆同義曲禮者言禮之小節雜事而非大體之全文也
周禮素問
程子曰必有關睢麟趾之意然後可以行周官之法度朱子從而衍之曰湏是自閨門祍席之微積之至薰蒸洋溢無一民一物之不被其化然後周官法度可行丘文莊曰如此竊恐天地混沌終無可行之日矣【慎】又觀程子曰素問五運六氣湏是堯舜時風雨調和陰陽夑理始可用噫素問亦如周禮矣必待上有堯舜之化下之人體實氣平如童子而後施劑焉則闔棺無用素問之日矣所言何其迂哉
圜丘方澤
宋陳襄郊儀云祀必以冬至日者以陽復也故宮用夾鍾于震之宮以帝出乎震也而謂圜鍾者取其形以象天也祭必以夏至日者以陰萌也故宮用林鍾於坤之宮以萬物致養乎坤也而謂函鍾取其容以象地也
丹書
大戴禮武王踐祚三日召師尚父而問曰黃帝顓頊之道存乎意亦不可得而見與師尚父曰在丹書其言曰敬勝怠者吉怠勝敬者灭義勝欲者從欲勝義者凶注不觧丹書為何物按左傳襄公二十三年斐豹隸也著於丹書注犯罪沒為官奴以丹書其罪近世魏律緣坐沒配為工樂雜戶者皆用赤紙為籍其卷以鉛為軸此亦古人丹書之遺法據此則丹書古人之法律書名也蓋戒人之怠與欲而勉以敬義失敬義則入怠欲而隸於刑矣然以法律之書而陳敬義之訓先王以道治天下而不恃乎法其亦異乎鄭書晉鼎乎
月令
呂不韋月令自東風觧凍至水澤腹堅後魏始入曆為七十二侯其所載與夏小正淮南時則訓管子與汲冡書互有出入朱文公作儀禮經傳觧備引之予又見王氷注素問亦引呂令七十二侯與今世行呂氏春秋及曆中所載不同如桃始華為小桃華一乃發聲下有芍藥榮田鼠化為鴽下有牡丹華王瓜生作赤箭生苦菜秀作吳葵華麥秋至作小暑至半夏生下有木槿榮蟄蟲坏戶下有景天華惟易通卦驗亦載節候而其書今亡類書所引若條風至而楊柳津景風至而摶勞鳴蝦蟇無聲凉風至而鶴鳴閶闔風至而蜻蛚吟日至而泉躍泉躍即水泉動也可考古今節候之異因備錄於此
司馬法
周禮註引司馬法云昏鼓四通為大&#63150;&#61242;石蚤&#63151;夜半三通為晨戒旦明三通為發昫又引司馬法云鼓聲不過閶柝聲不過閬鐲聲不過闟漢書李廣傳引登車不式遭喪不服振旅撫師以征不服率三軍之心同戰士之力故怒形則千里悚威振則萬物伏是以名聲暴於夷貉威稜憺乎鄰國文選注引聖人不貴咫尺之玊而重寸陰之句史記注引血於壴&#63140;卑鼓神戎器也說文引一舉足曰啀啀三尺兩舉足曰步步六尺又晨夜納鈀車今文皆無知非全書也
三農
周禮天官以九職任萬民一曰三農生九穀鄭司農眾曰三農平地農山農澤農也鄭玄曰三農原農隰農平地農也司農之說未為不當而鄭玄必欲易之孔金達乃附會其說曰積石曰山鍾水曰澤不生九穀故鄭玄不從之可謂康成之侫臣矣【慎】觀地官司徒掌葛掌以時徵絺綌之材于山農徵草貢之材于澤農是山農澤農周禮本有非鄭司農杜撰而鄭玄原農隰農何所本乎大抵宋以前解經者專門守陋作左傳正義力附杜預而巧排服虔劉歆作周禮疏者專取鄭玄而攻擊杜子春與鄭興鄭眾宋以後則學者知有朱子而漢唐諸儒皆廢雖朱子所尊之周及程張亦不知從矣是可歎也
五祀
禮記月令冬祀行淮南時則訓冬祀井太玄數曰冬為井白虎通曰春祭戶夏祭竈秋祭門冬祭井六月祭中霤戶以羊竈以雉中霤以豚門以犬井以豕唐月令冬祀井而不祀行愚按井即行也盖行井間道也古者八家同井由家而至井井有八道八家所行也故井之為字有八口角井甃亦八角祭井即祭行也月令與時訓互言之非有異也
質劑
周禮司市云以質劑結信而止訟鄭康成云長曰質短曰劑若今下手書賈公彥云漢時下手書若今畫指劵黃山谷云豈今細民棄妻手摹者乎不然則今婢劵不能書者畫指節今江南田宅契亦用手摹也
月表
禮記云為朝夕必放于日月為朝夕者盖立圭以測日景立表以量月采日圭之法具于周禮月表世罕知漢書李尋傳月者眾陰之表消息見伏百里為品千里立表王僧虔詩所謂月表望青丘是也吳下田家以正月八日夜立一竿於平地月初出有影即量之據其長短移於水面就橋柱畫痕記之梅雨水漲必到所記之處盖古之遺法管子云不明于則而欲出號令猶立朝夕於運鈞之上運鈞泥工圓轉之器也
夜覺
周禮司寢氏主夜覺者疏云人之寐臥恒在寢人有夜寐忽覺而漫出門者故謂之為夜覺也近正德庚辰寧邸宸澻將亂南昌城中街巷軍民夜發夢顛或至江棹舩行數十里知為夢也而後返宸濠舉事次夜一軍皆然宸濠亦自知不祥矣南昌人謂之陣亡發其事既異其名又異史傳所未有也獨周官有之乃知聖人預防而禁之恐行軍出師驚眾敗事其慮豈不遠哉
旦明
古文晨字作旦從日出地上一地也日出一上為旦日入一下為一&#63139;日一&#63139;日古昏字也故旦明即辰明辰又借作神也今隴蜀呼辰與神同音盖古音也
量人
周禮量人書天下之涂數而藏之注謂支湊之遠近支者支分湊者輻湊道途之分合也書而藏之如唐人國照圖皇華四達圖國朝之寰宇通衢也
昏禮曲顧
儀禮親近御輪三周下車曲顧即詩所謂韓侯顧之是也葢正其始男先於女者禮體之嚴也止而說男下于女者禮用之和也是所謂顧者禮也不然則是瞰囊裝之盛橐盻媵御之冶容矣
羣妃御見
鄭玄注周禮云羣妃御見之法月與后妃其象也卑者宜先尊者宜後女御八十一人當九夕世婦二十七人當三夕九嬪九人當一夕三夫人當一夕后當一夕亦十五日而徧自望後反之此言何其迂且譎乎苟如此則王后一月之間不過兩御于王當其朔與晦爾不知小盡之月肯通融否是又奪三夫人之一夕矣王后當夕之外三夫人一夕其餘皆九人一夕且聖王制禮本以防滛黃老養生亦惟寡欲一人之身而一夕九合雖金石之軀亦將亟銷而速泐矣况古者人君圓丘方澤朝日夕月山川社稷禴祀烝甞為禮至緐動輒三日齋七日戒而可以無夕不御女乎是齊高緯金海陵之所不為而謂聖世有此制乎鄭玄釋經往難信如此
廬有五義
說文廬寄舍也秋冬去春夏居葢古者一夫五畝之宅二畝半在邑城中之奠居二畝半在田野外之寄居詩云中田有廬是也周官凡國十里有廬則賓客寄舍也三年之喪倚廬則門中之外室也北狄穹廬則逐水草無定居之氊室也考工記秦無廬謂矛戟柄竹攢秘其音轉作盧而字作廬云
澤草芒種
周禮澤草所生種之芒種注者不知其觧王氏農書云即江南之架田也架田一名葑田以木縳架為曲田繫浮水面以葑泥附木架上葑即&#62681;&#63139;狐根也根最繁而善紏結上著泥土刈去其蔓便可耕種江南淮南二處皆有之東坡請開杭之西湖狀謂水涸草生漸成葑田是也其田隨水上下西東故南方有盜田然王氏謂葑田即周禮之澤草芒種未有據猶切疑之後讀郭璞江賦云播匪藝之芒種挺自然之嘉蔬賦江而云芒種嘉蔬又曰匪藝又曰自然非葑田而何哉周禮之說因此可解而李善五臣注江賦亦未及葑田之事也遂詳著之滇南亦有葑田名曰海&#62694;&#63139;埤
仆射
朱文公語錄引禮云仆人師扶左射人師扶右即周官太仆之職仆射之名盖起於此以其朝夕近君後世承誤以為宰相之號據此則射字音赦不當作夜音也
左个
禮記月令明堂左个北史李謐傳左个即寢之房也○按即今之捲蓬
玊者猶玉
大戴禮論夏商之季失政而未亡其辭曰疆蔞未虧人民未變鬼神未亡水土未氤糟者猶糟實者猶實玊者猶玊血者猶血酒者猶酒注糟以喻惡實以喻善玊以喻賢人言尚賢其賢血憂色也酒以喻樂言尚憂其可憂而樂其可樂意者政雖巳失未至大亂孟子所謂故家遺俗流風善政猶有存者周禮疏云雖土崩而不瓦觧雖板蕩而不瓜分亦是此意但大戴禮之文奇之又奇必老於文墨之處士也
須臾
儀禮聘禮速賓辭曰寡君有不腆之酒請吾子與寡君湏臾焉注湏臾言不敢久古者樂不踰辰燕不移漏故少頃之間皆稱湏臾湏待也左傳寡君湏矣是也臾字从申乙乙屈也如今人請客云恭俟屈&#62685;&#63140;&#61155;之義今之所云俟屈古之所云湏臾也解字必宜如此方暢本原
姑息
檀弓曰細人之愛人也以姑息注始且也息休也其義殊晦按尸子云紂棄黎老之言而用姑息之語注姑婦女也息小兒也其義始明白合表出之
其日甲乙其日丙丁其日戊巳其日庚辛其日壬癸
禮月令春其日甲乙以日行東陸也夏其日丙丁以日行南陸也秋其日庚辛以日行西陸也冬其日壬癸以日行北陸也中央其日戊巳以土旺四季之下弦日行黃道黃土尸&#63141;萬也至夏季謂之正旺日行牽牛之所起牛亦属土此其義也
條狼氏
劉歆逄王莽之惡欲以威劫羣臣遂偽作周禮云誓大夫曰鞭附于條狼氏夫刑不上大夫焉有周公制禮鞭撻大夫者乎此金元夷狄之所不為而謂周公為之乎歆其可勝誅乎
積竹
周禮注殳以積竹八觚建于兵車說文柲欑也毛詩竹柲考工記秦無廬史棘矜注皆以積竹釋之徐鉉說文注曰積竹謂削去白取其青處合之取其有力即今之攢竹法也
屋誅
周禮秋官有屋誅之文鄭玄注曰夷三族也古者罪人不孥豈有夷三族著之令典古者屋誅盖漢人下蚕室之類耳鄭玄瞀儒曲見誤天下而陷人主得罪名教大矣
姦色
禮注紅南方之姦色紫北方之姦色五方皆有姦色盖正色之外雜互而成者曰姦色猶正聲之外繁手而滛者曰姦聲也姦色即間色
浮筠
禮記言玉之德曰孚尹旁達古注孚尹者浮筠也言玊之澤如竹膜之膩如女膚之滑也與今注不同元禾&#63140;貞出門行詠商人探玊事云求之果如言剖則浮筠膩騏騄千里變鴛鴦七十□浮筠用古注義也古注今廢不用故罕知之
明命鬼神以為黔首則【禮祭統】黔首共飲食莫之知也【內經】
李斯刻石頌秦曰黔首康定太史公因此語遂於秦紀謂秦更民曰黔首朱子註孟子亦曰周言黎民猶秦言黔首盖因太史公之語也然祭統內經實先秦出黔首之稱古矣恐不自秦始也
貍首
禮記天子之射以貍首為節注貍首詩篇名其辭亡按大戴禮戴其辭云今日太射四正具舉太夫君子凡以庶士小大莫處御於君所以燕以射則燕則譽質參既說執旌既載于侯既抗中獲既置弓既平張四侯既良決拾有常既順乃讓乃揖乃讓乃躋其堂乃節其行既志乃張射夫命射射者之聲御車之旌既獲卒莫若獲寧侯為爾不朝於王所故亢而射汝強食食爾曾孫侯氏百福由此觀之貍首之詩元未亡也
禮不妄說人不辭費
邵淵曰用器之為便而祭器之為貴褻衣之為便而袞冕之為貴哀欲其速而申之三年樂欲其不巳而不得終日此不妄說人之謂或貴於多而大或貴於高而文庭實旋百之儀四海九州之薦此不辭費之謂舊說謂不費於言辭豈經旨乎或云說讀如檀弓稅人之稅慎曰顏路請車孔子不許不妄說人也舊舘人喪孔子脫驂不辭費也
前有車騎則載飛鴻
三代有車馬無車騎吉行則六馬四馬師行則元戎小戎自晉公乘小駟始有騎至廢井田去車戰始有騎兵然則此制亦秦法也
天子使其大夫為三監
吳幼清曰孟子言周公使管叔監殷殷書序亦言三監及淮夷叛說三監者或以為武庚管叔蔡叔或以為管叔蔡叔霍叔皆非也盖武王分殷之故地為比&#63140;阝鄘衛三國而使管叔蔡叔康叔君之管叔君比&#63140;阝蔡叔君鄘後因叛而廢其國惟康叔之衛獨存故書言王唘監周官言立其監皆謂諸侯之君非謂別以人而監侯國也
君子不以一日使其身儳焉如不終日
儳參差不齊之貌心無所檢束而紛離散亂遂至儳焉錯出外既散亂而不整內亦拘迫故如不終日也慎按儳焉如不終日即孟子所謂出入無時莫知其鄉也俛焉日有孳孳可也儳焉如不終日不可也
水澤腹堅【月令十二月候】東風觧凍【月令正月候】
七十二侯終於水堅始於凍觧皆水也一歲之運其可知也始於水終於水天地一元之運其可知也故曰水含太一之中精五行之始也浮天而載地
文王之為世子【止】文王之為世子也○教世子【止】養世子不可不慎也○衛孔悝之鼎銘曰【止】此衛孔悝之鼎銘也○子貢見師乙而問焉【止】子貢問樂
古書傳例題標于篇首又結於篇終觀汲冡周書可見賈誼治安策陳三表五餌其序三表三端末皆綴以一表二字至韓退之柳宗元猶有此體六經中禮記為多若文王世子篇首此曰文王之世子終之曰文王之為世子也結之若曰文王之為世子其事如上文所云也又始之教世子三字發其端終之曰養世子不可不慎也揔其義也衛孔悝鼎銘及子貢問樂皆同此義宋儒不達妄為之觧石梁王氏云文王為世子也七字衍文教世子三字衍文金華邵氏云手舞足蹈樂之至於此有非歌之所能盡者矣故終之以子貢問樂其言似眯目而道黑白者異哉嗟乎不能達古文之文而能達古文之義者鮮矣是以貴属辭也
荔挺出【月令】
鄭玄云荔挺馬薤也【此說非也】易通卦驗玄圖曰荔挺不出則其國多火災說文曰荔似蒲而小根可為刷蔡邕高誘皆云荔以挺出然則鄭玄而以荔挺為名者亦誤之甚矣
然則何以三年也曰加隆焉爾也焉使倍之故再期也由九月以下何也曰焉使弗及也【三年問】
焉使倍之焉使弗及倒字法也若後人則云使倍之焉使弗及也焉左氏傳云魯故之以今人則云以魯之故也此古今文體之殊
鍾馗即終葵
考工記曰大圭首終葵注終葵椎也齊人名椎曰終葵葢言大圭之首似椎爾金石錄晉宋人名以終葵為名其後訛為鍾馗俗畫一神像帖於門手執椎以擊鬼好怪者便傅會說鍾馗能啖鬼畫士又作鍾馗尢夕出遊圖又作鍾馗嫁妹圖訛之又訛矣文人又戲作鍾馗傳言鍾馗為開元進士明皇夢見命工画之尤為無稽按孫逖張說文集有謝賜鍾馗畫表先於開元久矣亦如石敢當本急就章中虛擬人名本無其人也俗立石於門書泰山石敢當文人亦作石敢當傳皆虛辭戲說也昧者相傳久之便謂真有其人矣嗚呼不觀考工記不知鍾馗之訛不觀急就章不知石敢當之誕亦考古之一事也○蘇易簡作文房四譜云虢州歲貢鍾馗二十枚未知鍾馗得號之由也 慎按硯以鍾馗名即考工記終葵大圭之義葢硯形如大圭爾蘇公豈不讀考工記者葢亦未之審思精考乎
水潦降不獻魚鼈
王充曰水潦降蛇蟲新化為魚鼈故不獻
鴻鴈四候
月令源鴈有四候鴻鴈之鳥木落南翔氷泮北徂知時之鳥也然其行有先後八月鴻鴈來乃大鴈也鴈之父母九月鴻鴈來賓小鴈也鴈之子也十二月鴈北鄉亦大鴈鴈之父母正月候鴈北亦小鴈鴈之子也此說出晉千寶宋人述之以為的論
伐蛟取鼉
月令伐蛟取鼉明龍不可觸蛟可伐也聖王之世禁蠅去夭鳥大禹驅蛇龍周公驅乕豹犀象必自有法非以人命僥倖者後世若荊佽飛澹臺灭眀周處斬蟪事皆見於史末世但謬為大言崇尚虛文而許真君之事反取疑于拘拘者矣
蜃
雉入大水為蜃蜃即大蚌也墨子曰楚之明月生于蚌蜃是也其胎謂之珠胎淮南子所謂珠胎與月盈虧又曰月死而螺蚌焦是也又曰蚌聞雷聲則&#62698;&#63141;秋【音書縮也】又按兵書云東海出氣如鼈渭水出氣如蜃蜃形似蛇而大今寺門金剛風調雨潤手執劍者風也彈琵琶者調也執傘者雨也手中如蛇者蜃也則與蚌蜃字同物異
古樂今樂
淮南子曰雅頌之聲皆本於情故君臣以睦父子以親今取怨思之聲施之於管絃聞其音者不滛則悲滛則亂男女之別悲則感怨思之氣豈所謂樂哉趙王遷房陵思故鄉作為山水之謳聞者莫不隕涕荊軻西剌秦王高漸離擊筑易水之上聞者莫不瞋目裂眥髮植穿冠因以此聲入宗廟豈古之所謂樂哉阮嗣宗樂論曰雅頌之音不講而妖滛之曲是尋故延年造新聲之歌而漢武思靡曼之色桓帝聞楚琴悽愴傷心倚房而悲慷慨長息曰善哉乎為琴若此一而足矣順帝上恭陵過樊衢聞鳥鳴而悲泣下橫流曰善哉鳥聲使左右吟之曰使絲聲若是豈不樂哉是以悲為樂者也故墨子之非樂也悲夫以哀為樂者胡亥躭哀不變故願為黔首李斯隨哀不返故思逐狡兔嗚呼君子可不鑒之哉按此所論甚正周子論今樂導欲增悲實本此言
陽樂陰樂
樂叶圖徵云日冬至成天文日夏至成地理作陰樂以成天文作陽樂以成地理陽樂黃鍾陰樂蕤賓也
五音
樂緯動聲儀曰宮為君君者當寬大容眾故其聲弘以舒其和清以柔動脾也商為臣臣者當發朙君之號令其聲散以朙其和溫以斷動肺也角為民民者當約儉不奢僣差故其聲防以約其和清以靜動肝也徵為事事者君子之功既當急就之其事當久流亡故其聲貶以疾其和平以切動心也羽為物物者不齊委聚故其聲散以虛其和斷以散動腎也又曰宮唱而商和是謂善太平之樂角從宮是謂哀衰國之樂羽從宮往而不返是謂悲亡國之樂也應相生應即為和不相生應則為亂也
五音解
宋白曰合口通音謂之宮其音雄雄洪洪然開口叱聲謂之商其音鏘鏘倉倉然張牙湧唇謂之角其音喔喔確確然齒合唇開謂之徵其音倚倚&#62698;&#63141;戲&#62698;&#63141;戲然齒開唇聚謂之羽其音詡詡吁吁然
鼓角
鼓三百三十三搥為一通鼓止角動吹十二聲為一疊故唐詩有疊鼓鳴笳之句【出衛公兵法】
角制
今制吹角以為起於曹子建其說出於近世胡公儼集中然不知其所引何書也按杜氏通典文獻通考陳氏樂書引證極為愽洽且精詳但引晉大司馬桓溫屯中堂夜吹角為司馬恬所彈又引陸機為大都督聞眾軍警角謂孫極曰我聞此殊不如華亭鶴鳴衛公兵法吹角十二聲為一疊並不及子建事三公慱極羣書者豈有遺耶角事果始自子建何諸書不言自胡公始發之耶恐出臆說未可據耳
師開師矌
師開鼓琴以東方西方之聲而知室之朝夕師曠吹律以南風北風之聲而知軍之勝敗藝之精也通乎天人今之藝師有此乎【師聞事見晏子】
京房沈重衍律
漢京房衍十二律為六十律有法灭執始之名梁沈重又衍六十律為三百六十律有阿衡歸仁之目可謂續鳧之脛畫蛇之足二子以之
玄女兵法
玄女兵法以授黃帝云制旌旗以象雲物鑄鉦鐃以擬雹聲革&#63140;兌鼓鼙以象雷霆鉦鐃今之銅鑼也
鼓刀中音
莊子說庖丁解牛處云秦刀騞然莫不中音中音者鼓刀之音節合拍也刀聲亦合樂府之板眼俗諺所謂打出个令兒來也乃知天地間物無非樂也賈人之鐸諧黃鍾之律庖丁之刀中桑林之舞至於牧童之吹葉閨婦之鳴砧無不比於音者樂何曾亡也哉
絲不如竹竹不如肉
晉孟嘉論樂云絲不如竹竹不如內或問其故曰漸近自然此語殊有鑒叩古者登歌下管與清聲在上貴人聲也謂之登歌麭竹在下謂之下管即是此意晉人清矌高爽故其語意暗與古合
絲不如竹
馬融長笛賦云庖羲作琴神農造瑟女媧制簧暴辛為塤重之和鍾叔之離磬或鑠金砦石華晥切錯丸梃彫琢刻鏤鑽笮然後成器惟笛因其天姿不變其材盖亦簡易之義賢人之業也晉人絲不如竹之說本此禮記曰登歌在上貴人聲也竹不如肉之聲本此然古人文字數十言不盡而晉人以八字盡之宜為知言稱賞也
回颿撾
語林云王敦甞坐武昌釣臺聞行船打鼓嗟稱其能俄而一搥小異敦以扇柄撞几曰可恨時王應侍側曰不然此是回颿撾使視之云船入峽口應知鼓又善于敦也予舊有江行詩云回颿移鼓槮策杖送拏音盖用此事下句用莊子漁父事
鐘鼓鈴&#62694;&#63139;狄
事大而急者用鐘鼓小而緩者用鈴&#62694;&#63139;狄&#62694;&#63139;狄與笛同按穆天子傳注&#62694;&#63139;狄戟吏所吹亦猶急就章注云漢時亭長吹鞭也
夔鍾
夔州府近掘地得一鍾形如戽斗匾而長一面凸為十八乳一陰一陽揔為九乳古詩春鍾九乳鳴疑此鍾應春宮律也一面古篆七十餘字人不能識惟夔字可辯水經注云夔鄉觀此可信云
水盞
戰國策澠池之會藺相如請秦王奏盆瓶李斯上書擊甕叩瓶盖不獨汲水且以為樂矣唐人之擊甌今之水盞本此
方響
司空圖詩曲塘春盡雨方響夜深船方響今世多不識李允方響歌十六葉中浸素光寒玲震月雜佩璫樂書云梁有銅磬盖今方響之類也方響以鐵為之脩八寸廣二寸圓上方下架如磬而不設業倚于架上以代鐘磬人間所用纔三四寸後周正樂載西凉清樂方響一架十六枚具黃鍾大呂二均聲
空侯
空侯樂書云師延為空國之侯所製其字正當作空侯今作箜篌加竹贅矣其器絲木二物與竹了無相干也大樂部空侯二十三絃在樂器中最大且高凡琴瑟&#62694;&#63139;秦箏琵琶阮咸之属皆絲木相去僅未寸許惟空侯絲與木相去遠聲自空出空侯之名或因此侯如漢大風歌三侯之侯亦一說也沈約宋書控&#62677;&#63140;侯宮引第一商引第二以空侯為控&#62677;&#63140;侯足知其說矣
擊缶
古者西戎用缶以為樂即古之土音也党項國亦擊缶焉然則缶本中國之樂夷人竊而用之耳李斯曰擊瓮叩缶真秦之聲澠池之會藺相如請秦王擊缶淮南子云君子有酒小人鼓缶是其證也後世水盞之樂亦原於擊缶焉
變聲
樂律五音之外有二變聲曰變宮變徵史謂之閨宮閏徵閏即變也
滛聲
論語鄭聲滛滛者聲之過也水溢於平曰滛水雨過於節曰滛雨聲濫於樂曰滛聲一也鄭聲滛者鄭國作樂之聲過於滛非謂鄭詩皆滛也後世失之解鄭風皆為滛詩謬矣樂記曰流辟邪散狄成滌濫之音作而民滛亂狄與逖同逖成言樂之一終甚長滛泆之意也逖成者若古之曼聲後世之花字今俗所謂勞病腔之類耳【考工記善坊者水滛左傳星在歲紀而滛干玄枵】
蘆笙
蘆宋乾德中牜&#63140;羊牱入貢召見詢問地里風俗令作本國歌舞一人吹瓢笙名曰水曲即今蘆笙也予在大理見之甞作蘆笙吟五解其辭云蘆笙吟蘆笙吟可憐一寸匏能括四海音【一胤】蘆笙吟蘆笙吟可憐一節蘆能通四海心【二胤】昔我聞蘆笙乃在盤江河河邊跳月歌令人玄鬢皤【三胤】今我聞蘆笙乃在關南橋短歌和長謠從夕至清朝【四胤】悲亦不在聲歡亦不在聲昔聲與今聲不是兩蘆笙【五胤】
清溪五曲
琴曆云琴曲有蔡氏五弄遊春淥水幽居坐愁秋思並宮調也蔡氏雅好琴道嘉平初入清溪訪鬼谷先生所居山有五曲一曲製一弄山之東曲常有仙人遊故作遊春弄南曲有澗冬夏常淥故作淥水弄中曲即鬼谷子所居深邃岑寂故作幽居弄北曲高巗猿鳥所集故作愁坐弄西曲灌木吟秋故作秋思弄曲成出示馬融甚異之
廣陵散
散乃琴曲名如操弄序引之類故潘岳笙賦云輟張女之哀彈流廣陵之名散應璩與劉劭書曰聽廣陵之清散散平聲在寒字韵元禾&#63140;貞詩酒戶年年减山行漸漸難欲終心懶慢轉興闌散是也【彈音但見孟郊詩注】
鳳臺鋪
唐學士元庭堅左遷遂州參軍讀書郊居忽見有人身而鳥首來造者曰吾眾鳥之主也聞君好音律故來見君因留數朝教以音律清濁庭堅遂著韵英今遂寧鳳臺鋪其遺跡也
三絃所始
今之三絃始于元時小山詞云三絃玊指雙鉤草字題贈玉娥兒
繫瓜義甲
妓女以鹿角琢為瓜以彈箏曰繫瓜梁簡文箏詩停統時繫瓜息吹治唇朱又曰義甲唐劉言史詩送卻玻瓈義甲聲
女樂本於巫覡
女樂之興本由巫覡周禮所謂以神任者在男曰巫在女曰覡巫咸在上古巳有之汲冢周書所謂神巫用國觀楚辭九歌所言巫以歌舞悅神其衣被情態與今倡優何異伊尹書云敢有恒舞于宮酣歌于室時謂巫風巫山神女之事流傳至今盖有以也晉夏統傳女巫章丹陳珠二人並有國色裝服雅麗歌舞輕徊其觧佩礻&#63140;乕紳不待低帷昵枕矣其惑人又豈下於陽阿北里哉
段善本琵琶
唐貞元中長安大旱詔移兩地祈雨街東有康崑崙琵琶號為第一手謂街西必無已敵也遂登樓彈一曲新翻調綠腰街西亦建一樓東市大誚之及崑崙度曲西樓出一女郎抱樂器亦彈此曲移在楓香調中妙絕入神崑崙驚駭請以為師女郎遂更衣出乃裝嚴寺段師善本也翌日德宗召之加獎異帝乃令崑崙彈一曲段師曰本領何雜兼帶邪聲崑崙驚曰段師神人也德宗令授崑崙段師奏曰且請崑崙不近樂器十數年忘其本領然後可教詔許之後果窮段師之藝
宋人改樂
宋神宗元豊中楊傑詳定大樂傑欲銷王朴舊鍾意新樂成雖不善更無舊鍾可校詔不得銷毀後輔臣按試傑乃陳朴鍾已弊者一縣樂工不平夜易之而傑不知明日輔臣至傑厲聲云朴鍾甚不叶使樂工叩之韻更佳傑大沮按宋樂至此屢變景祐之樂李照主之太常歌工病其太濁私賂鑄工使减銅劑而聲稍清歌乃叶而照卒不知元豊之樂楊傑主之欲廢舊鍾樂工一夕易之而傑亦不知崇寧之樂魏漢主之欲請帝中指寸為律徑圍為容盛制器不成劑量工人但隨律調之大率有非漢津本說而漢津亦不知是樂名雖曰變而實未甞變也訂正雖詳而鏗鏘不成韻辯析雖可聽而考擊不成聲既私為工師所易而懵不復覺則三人者亦豈真為審音知律之士其暗悟神觧豈足以希荀&#63150;日耳力&#63151;阮咸萬寶常信都房之萬一哉愚謂宋人多言而妬前倔強而無本類如此其說理也觧經也論文也評詩也一一皆然不獨樂律而已
樂工
北齊後主高緯躭愛音樂樂工曹妙達安馬駒皆封王開府隋焬帝時樂工白明達亦貴顯與北齊同唐高祖以舞胡安比奴為散騎侍郎李綱諫不從至五代後唐敬新磨郭門高之輩流弊極矣元制樂工為雲韶大夫職四品品在儒之上夷狄無足道也

【四十五卷】＋四書
【四書】＋上下左右前後 ＋鳶飛魚躍 ＋活潑潑地 ＋鬼神為德 ＋何邵公述古薦禮文 ＋方策 ＋季文子三思＋改火 ＋子見南子 ＋不圖為樂之至於斯 ＋不觚 ＋去喪無所不佩 ＋夫子與點 ＋陳恒弒君 ＋史魚尸諫 ＋上達下達 ＋禹稷躬稼 ＋桓文譎正 ＋無為而治 ＋匏瓜 ＋八士姓名 ＋用我吾為東周 ＋梁惠王遺事＋子思子語 ＋霸伯同＋賢聖之君六七作＋志至氣次 ＋配義與道 ＋置郵傳命 ＋廛字義＋氓字訓＋立賢無方 ＋周公思兼三王 ＋慱約 ＋舜避堯之子＋瞽瞍殺人 ＋尹和靖對高宗
太史升菴文集四十五卷 成都楊慎著　從子有仁編輯 後學趙開羙校
上下左右前後
大學論絜矩之道曰上下曰前後曰左右經生講師皆朦朧其說不知為何等人也有問於余余曰此五倫也上下君臣也注曰不以無禮使之不以不忠事之此即君使臣以禮臣事君以忠也上下非君臣而何莫為于前後將何述莫為于後雖羙弗彰論幹蠱曰克盖前愆論傳家曰垂裕後昆前後非父子而何至于左右則內而弟兄長幼也外而交鄰寮友也五倫盡于是矣或曰何以遺夫婦曰夫婦不可以絜矩言也婦有惡禮有七去夫有惡則曰夫之不幸妾之不幸柰何去之婦死有再娶之禮夫死無再嫁之義夫婦豈可以絜矩言乎大學之絜矩即中庸之自責自脩也子臣弟友五倫盡矣亦不言夫婦何也豈可云所求乎婦以事夫未能乎是知大學中庸曾子子思相傳之轍如一也
鳶飛魚躍
陳白沙詩曰君若問鳶魚鳶魚體本虛我拈言外意六籍也無書香山益菴陳夢祥辯之曰道具體用體則天命之性用則率性之道也性道皆實理所為故曰誠者物之終始體何嘗虛耶六經所以載道一字一義皆聖賢實理之所寓實心之所發以之發言則言必有物以之措行則行必有恒故曰君子學以致其道書何嘗以實為虛幼以有為無妄也其曰言外意即佛老幻妄之意非聖人之蘊也嗚呼陳公此言鑿鑿乎聖賢之真傳不待曲說傍喻而切於日用是真知道明理之學也近日講理學者多諱言之惟整菴羅公與之相合而未相聞也陳公仕為雲南副使有才幹尚氣節裁抑鎮守太監錢能為其中傷去官滇人至今思之其出處之正學問之純如此而人罕知憑虛者易高而摭實者反下翼飛者騰譽而特立者蔑聞是可慨也
活潑潑地
中庸章句引程子云活潑潑地僧家語錄有云頂門之竅露堂堂腳根之機活鱍鱍又云圓陀陀活潑潑程子之言未必用僧語盖當時有此俗語故偶同爾有人問尹和靖曰伊川語錄載人問鳶飛魚躍荅曰會得時活潑潑地會不得時只是弄精魂不知當時曾有此語否先生曰便是學者不善紀錄伊川教人多以俗語引之人便記了此兩句焞嘗問莫只是順理否伊川曰到此吾人只得點頭今不成書先生教人點頭嗚呼和靖親炙伊川其言若此盖恐俗語誤後人可謂不阿所好矣朱子乃以入章句所見何其不同邪余嘗評之曰說文之觧字爾雅之訓詁上以觧經下以修辭豈不正大簡易哉世之有說文爾雅猶中原人之正音也外此則侏禽之夷言啇賈之市語漢唐以下觧經率用說文爾雅匪惟觧經為然也鳩摩羅什以漢語譯梵書亦用說文爾雅可見二書可通行百世矣至宋時僧徒陋劣乃作語錄儒者亦學僧家作語錄正猶以夷音市語而變中原正音或一方之語不可通於他方一時之言不可施於後世如喫緊活潑便辟近裡今不知為何語欲求易曉反為難知本欲明經適以晦道矣甚者因陋就簡以打乖筋斗入詩章以閉眉合眼入文字曰我所述程朱之說道理之談辭達而巳不求工也噫左矣
鬼神為德
中庸鬼神之為德一章其實言祭祀鬼神也故始贊其盛而次言體物不遺又次言齋明承祭洋洋如在言體物之實也又次引詩言神之格思格至也明是祭祀鬼神也宋儒著鬼神二字支離太甚既以二氣言又以造化言又以伸為神歸為鬼其實一物而已是以伸為神指人物而言其言一物是合幽明陰陽為言也既曰人物又曰造化之迹則有形有聲視之可見聽之可聞矣豈不與中庸本文背馳哉且中庸一書本是平常之理而引之高深虛無又豈子思作書之旨乎此章之旨二言以敝之曰明則有禮樂幽則有鬼神而已平常之理本如是學者試平心思之神者聖人所不語葢非通幽明達天德者未易言而精氣遊魂鬼神情狀於易言之何也易者知化盡神之書非養蒙之具而中庸則垂訓教人初學易知易行者也故朱子引程張二氣良能造化之迹諸說移以觧易之鬼神則可觧中庸之鬼神則不可愚甞言觧書如治病湏對證下藥藥如對證牛溲馬渤亦能奏功藥不對證雖金膏水碧反以戕命
何邵公述古薦禮文
春祠薦尚韭卯夏禴薦尚麥魚秋甞薦尚黍肫冬蒸薦尚稻鴈此所謂薦其時食也天子四祭四薦諸侯三祭三薦大年再祭再薦祭于室求之于幽祭于堂求之于明祭于祊求之子遠皆孝子慱求之義也大夫求諸明士求諸幽尊卑之等也殷人先求諸明周人先求諸幽質文之義也
方策
聘禮百名以上書于策不及百名書于方方小而策大也方木版也策編簡也簡是一片版策眾簡相連也
季文子三思
季文子相三君其卒也無衣帛之妾食粟之馬無藏金玊無重器備左氏侈然稱之黃東發曰行父怨归父之謀去三家至掃四大夫之兵以攻齊方公子遂弒君立宣公行父不能討反為之再如齊納賂焉又帥師城莒之諸鄆二邑以自封植其為妾馬金玊也多矣是亦公孫弘之布被王莽之謙恭也然則小廉乃大不忠之節乎時人皆信之故曰季文子三思而後行夫子不然之曰再斯可矣此言微婉盖曰再尚未能何以云三思也使能再思不黨簒而納賂專權而興兵封植以肥已矣不得其觧者乃云思至于三則私意起而反惑誠如其言則中庸所謂思之不得弗措也管子所云思之思之又重思之思之不通鬼神將通之吳臣勸諸葛恪十思者皆非矣然則以三思稱季文子者亦左氏之流也夫
改火
鑽燧改火四時而五物焉朱子謂夏火太盛故再取此意料之言耳先王取火法五行也春行為木榆柳色青以象木也木生火夏行為火棗杏色赤以象火也火生土季夏行為土桑柘色黃以象土也土生金秋行為金槐檀色白以象金也金生水冬行為水柞楢色玄象水也四時平分而夏乃有二焉何也土位在中宮而寄王於四時季夏者土之中位故月令於仲夏之後列中央土素問謂之長夏是其說也統之則為四時分之則為五行五行各七十二日土分王於四時之末各分十八日合之亦七十二日總五行之七十二日合三百六十而成一歲也慎十四五時先祖留耕公教說如此且云見宋儒某書今不能記其為何書何人也
子見南子
子見南子子路不悅子矢之辭亦甚昭矣而後世王符劉子玄猶有異說雖朱子謂矢為誓否謂不合理不由道亦淺之乎觀聖賢矣孔鮒云古者大享夫人與焉於時猶有行之者意衞君夫人享夫乎則夫子亦弗獲巳矣欒肇曰見南子者時不獲也猶文王之居羑里也天厭之者言我之否屈乃天命所厭也合二說而觀之則矢者直告之非誓也否音否塞之否古者仕於其國則見其小君子路意以孔子既不仕衞矣而又見其小君是求仕不說者不說夫子之仕非不說夫子之見也子直告之曰予道之不行其否屈乃天棄絕也天之所棄豈南子所能興而吾道賴之行哉見之者不過荅其禮耳如此則聖賢之心始白而王符之徒亦無所吠其聲矣
不圖為樂之至於斯
今之說曰一意舜之作樂至於如此若如其說則孔子之視舜劣而小之甚矣且孔子嘗曰樂則韶舞又曰韶盡羙矣非不知韶也非不知舜也舜之大聖其樂盡羙固其所也而曰不意非小之乎譬今有二士一有文名一素無積學有聞而登高科聞者以為固其所也素無積學而登高科人必曰不意至於如此也使舜而非聖則曰不意作樂至此盛可也其說病甚矣按古注相傳謂不意齊之作樂至此耳盖舜為居夔典樂則其盛宜也君非舜工非夔而忽見於齊廷詫齊也非詫舜也此一說也或曰齊之田氏乃舜裔舜以揖遜有天下而田恒乃弒其君故孔子聞韶而嘆曰不意盛德之後而乃簒弒乎有所感也此又一說也
不觚
古者獻以爵而酬以觚說文所謂鄉飲酒之爵也慱古圖載其制云觚口容一爵足容二爵韓詩外傳所謂三升曰觚是也腹之四稜削之可以為圓故史記云破觚而為圓也足之四稜漢宮鳳闕效之以為角文選云上觚稜而栖金雀也下為四象禮所謂象觚也此所云觚皆酒器也後世以木簡謂之觗急就章所謂急就奇觚與眾異陸士衡文賦云或操觚而率爾是也孔子所嘆之觚則酒器而非木簡也何以知其然以觚為簡起于秦漢以後孔子未甞見之也又以勢言之酒觚可削而圓木簡不可削而圓也木簡而規圓之豈不成趕麵杖邪是以知孔子所歎盖酒器而非木簡也然則孔子何以歎也曰古人制器必尚象以一觚言之上圓象天下方象地且又取其置頓之安穩焉春秋之世盖巳有破觚為圓者矣徒取其利于工之易鑄而不知失其象便于人之易持而不計其頓之危也孔子于獻酬之際見而歎之其事雖小而輕變古制不師先王巳有秦人開阡陌廢井田焚詩書尚法律之漸矣與春秋大復古而譏變法同一旨歟
去喪無所不佩
王逸曰行清潔者佩芳德光明者佩玊能觧結者佩觹能决疑者佩王&#63140;央故孔子無所不佩也
夫子與點
四子侍坐而夫子啟以如或知爾則何以哉葢試言其用於世者何如也三子皆言為國之事答問之正也子路乃率爾以對先蹈於不辭讓而對之非禮矣夫子哂之葢哂其不遜非哂為國也曾晳是時手方鼓瑟而心口相與曰夫子其不悅于為國乎又見赤與求之答夫子無言竊意夫子必不以仕為悅矣故一承點爾何如之問從容舍瑟而試問曰異乎三子者之撰葢逆探夫子之意也夫子云亦各言其志而點乃為浴沂詠歸之說葢迎合之言非荅問之正也夫子以行道救世為心而時不我與方與二三子私相講明於寂漠之濱而怱聞曾晳浴沂之言若有獨契其浮海居夷之志曲肱飲水之樂故不覺喟然而嘆葢其意之所感者深矣所與雖點而所以嘆者豈惟與點哉至于三子出而曾點後葢亦自知荅問之非正而蒙夫子之獨與故歷問之而夫子歷道三子之羙夫子豈以忘世自樂為賢獨與點而不與二三子哉後世談虛好高之習勝不原夫子喟嘆之本旨不詳本章所載之始末單摭與點數語而張皇之遺落世事指為道妙但欲推之過高而不知陷于談禪其失豈小哉程子曰子路冉有公西華言志自是實事此正論也又曰夫子與點盖與聖人之志同便是堯舜氣象又曰上下與天地同流且天地同流惟堯舜可以當之曾點何如人而與天地同流有堯舜氣象乎且聖人之志老安少懷安老必有養老之政懷少必有慈幼之政非隱居放言亦為政之事也點之志與聖人豈若是班乎此言或出於謝上蔡之所錄非程子之言亦不可知縱真程子之言吾亦闢之矣程子之賢不及孟子孟子曰琴張曾晳牧皮者孔子之所謂狂也點也人品之高下孟子巳有定論且與琴張牧皮為伍琴張牧皮又可與子路冉有若是班乎嗟乎今之學者循聲吠影徒知聖人之所與而不知聖人之所裁也孔子曰吾黨之小子狂簡斐然成章不知所以裁之孔子自陳歸魯欲裁正之者正為晳輩惜乎不知所以裁點之事而徒傳與點之語使實學不明于千載而虛談大誤于後人也朱子晚年有門人問與點之意朱子曰某平生不喜人說此話論語自學而至堯曰皆是工夫又易簀之前悔不改浴沂註一章留為後學病根此可謂正論矣呂與叔程子之門人而上蔡之友也其詩曰可憐曾點惟鳴瑟獨坐春風詠不休又曰終日孔門無一事只輸顏氏得心齋又因程子吟風弄月之言而演為心齋之說心齋乃莊子之寓言此詩不惟厚誣曾點又嫁非于顏子矣其去竹林七賢南朝八達者幾希審如是何不徑學莊列而學孔孟孔孟固如是乎夫子歷聘卒老於行荷蕢晨門長沮桀溺植杖楚狂之徒非笑譏諷而夫子之轍不回而弗肸公山之徒召亦欲往豈以不仕為高者耶充點之志而不知聖人之裁則與桀溺之忘世莊列之虛無晉人之清談宋人之禪學皆聲應氣求響合影附不至於猖狂自恣放浪無檢不止也鼓之舞之流於異端而不覺者豈非堯舜氣象一言為之厲階哉
陳恒弒君
孔子沐浴而朝於義盡矣胡氏乃云仲尼此舉先發後聞可也是病聖人之未盡也果如胡氏之言則不告於君而擅興甲兵是孔子先叛矣何以討人哉胡氏釋之於春秋朱子引之於論語皆未知此理也岳飛承金牌之召或勸之勿班師飛曰此乃飛反非檜反也其從容君臣之義雖聖人不過是也慎按孔子時已致仕家無藏甲身非主兵何所為發必欲先發是非司寇而擅殺也聚眾則逋逃主也獨往則刺客靡也二者無一可焉而曰先發後聞謬矣疑者謂胡氏之失耳詳考胡氏此言見於春秋宋公陳侯蔡人衛人伐鄭之傳引孔子此事而繼之曰鄰有弒逆聲罪致討雖先發後聞可也盖指宋陳三國之君移兵以討州吁為言而非謂孔子也若可以先發孔子當先為之不待後人之紛紛也
史魚尸諫
史魚以尸諫衞靈公虞世南夢進讜言於唐太宗忠臣之奇節史冊之異聞也
上達下達
君子上達謂士人君子學成行尊優入聖賢之域故曰上達小人下達謂農工商賈各治其事遂其終身之業故曰下達○君子上達公卿大夫明明求仁義也小人下達農工商賈明明求財利也君子小人位有不同上下相湏故皆曰達若凶人為不善不敗則亂烏能達乎
禹稷躬稼
論語禹稷躬稼而有天下孟子云禹稷三過門而不入或疑禹未甞躬稼稷未甞三過門不入是不然皆紀實也書云禹曰予乘四載隨山刋木暨益奏庶鮮食予决九川距四海濬畎澮距川暨稷播奏庶艱食鮮食懋遷有無化居烝民乃粒葢禹為司空稷為田正益為虞上田山澤鳥獸魚鼈其所掌也是三人均主水土治水之役所當偕行孟子云益掌火烈山澤而焚之是益偕行之證也山海經廣都之野有后稷之迹是稷偕行之證也而尚書之暨益稷尤為明證禹過門不入稷豈獨入乎稷躬稼而禹以非田正坐視乎三人同受舜命必同寅恊恭豈如後世避侵官离局之嫌乎
桓文譎正
五霸莫大于桓文桓文之事莫大于會盟會盟之舉莫大于葵丘踐土然葵丘之會定太子以安王室公義也故曰齊桓公正而不譎踐土之會挾天子以令諸侯私情也故曰晉文公譎而不正此宋橫浦張九成之說殊為理長集注所言雖皆二公之事乃其小者爾當表出之聖人復起不易斯言矣
無為而治
子曰無為而治者其舜也與楊子法言或問無為曰奚為哉在昔虞夏襲堯之爵行堯之道法度彰禮樂著垂拱而視天民之阜也無為矣紹桀之後纂紂之餘法度廢禮樂虧安坐而視天民之死無為乎莊子曰無為也則用天下而有餘有為也則為天下用而不足故古之人貴夫苶為也上無為也下亦無為也是下與上同德下與上同德則不臣下有為也上亦有為也是上與下同道上與下同道則不主上必無為而用天下下必有為而為天下用此不易之道也嗚呼莊楊二子之言可以發夫子未盡之蘊矣使夫子九原可作亦必以其言為然矣當合而觀之
匏瓜
吾豈匏瓜也哉言匏苦而人不食之非謂匏不能飲食也植物之實何物能飲食哉左傳曰匏不才於人共濟而巳正與孔子之言及詩匏有苦葉相合
八士姓名
大理董難曾見宋人小說周有八士姓名八人而叶四韻伯達伯适一韻也仲突仲怱一韻也叔夜叔夏夜音亞一韻也季隨季騧隨音馱騧音窩一韻也周人尚文於命子之間亦緻密不苟如此
用我吾為東周
明道先生曰吾其為東周乎盖孔子必行王道東周衰亂所不肯為也亦非革命之謂也伊川先王曰東周之亂無君臣上下孔子曰如有用我者吾其為東周乎言不為東周也二程之言如此因論曰周轍不西王綱觧紐孔子作春秋托始于平王盖傷東周之衰也詩亡而後春秋作孔子刪詩于王風首錄黍離其詩曰悠悠蒼天此何人哉傷興復之無人也錄變風于鄶下曰誰將西歸懷之好音其心未甞一日而忘西周故又曰彼羙人兮西方之人弓其在雅之詩也曰大東小東杼軸其空雪山王氏曰平王遷于王城此大東也敬王避子朝之難又去王城而入成周此小東也東而又東澤為束薪而道為茂草西方益遠矣其在論語則曰吾不復夢見周公其在中庸則曰憲章文武又曰文武之道布在方策其人存則其政舉夢周公欲行周公之道也憲章文武欲舉其政也其心豈一日而忘西周耶故公山不狃以費叛佛肸以中牟叛孔子皆欲往究而言之不狃叛季氏非扳魯也子之欲往安知其不欲因之以張公室乎按左傳吳將伐魯叔孫轍助之不狃曰非禮也君子不以所惡廢鄉今子以小惡而欲覆宗國不亦難乎其不忘故國如此則其以費叛也正欲張公室也佛肸之中牟亦猶不狃之費矣或曰傳者謂興周道于東方是乎荅曰是未喻乎字之微旨也其微旨若曰如有用我吾其肯為東周之微弱偏安而已乎當是時東周之臣如宰咺家父容悅之臣也非安社稷者也萇弘城成周有安社稷之志者劉康公成肅公有安社稷之功者也栽及乎天民大人也惟聖人有過化存神之妙撥亂反正之才必欲挽東周為西周也或曰不狃佛肸皆以叛書何也荅曰論語之書豈孔子自作哉門人弟子之筆也魯人知有季氏而不知有魯公久矣况知宗周乎仲由冉求在四科之列而為季氏聚歛且助之伐顓臾况其下乎左傳之言曰家臣而欲張公室罪莫大焉是以黨惡灭君為功反以張公室為罪其書不狃佛肸之叛曷怪乎觀書者當求于意外不然纸上陳言矣
梁惠王遺事
梁惠王謂孟子曰晉國天下莫強焉臾之所知也及寡人之身東敗於齊長子死焉注疏及朱子注皆不詳按戰國策甘茂謂秦王曰詩云靡不有初鮮克有終梁君伐楚勝齊制韓趙之兵驅十二諸侯朝天子於孟津後子死身布衣而拘於秦又蘇秦說齊閔王曰魏王擁土千里帶甲三十六萬恃其強而拔邯鄲又從十二諸侯朝天子以西謀秦秦用啇鞅計以言佯尊而驕之魏王乃廣公宮制丹衣柱建九斿從七星之旗此天子之位也於是齊楚怒伐魏殺其太子覆其十萬之軍魏王大恐跣行而東次于齊然後天下乃捨之當是時秦王垂拱而受西河之外不以德魏則所謂天下莫強者伐楚勝齊拔邯鄲也所謂西喪地於秦七百里即所謂秦王垂拱而受西河之外也惟徒跣而次于齊布衣而拘於秦史記及司馬公通鑑皆不載無以見其實事關繫亦大且可合孟子之書宜書之
子思子語
子思子云君子以心導耳目小人以耳目導心即孟子小體大體之論
霸伯同
論語憲問篇註曰霸與伯同長也左傳成公二年齊國佐對晉人曰四王之王也樹德而濟同欲焉五伯之霸也勤而撫之以役王命黃震曰天下之主謂之王諸侯之長謂之伯此指其定位而名也以德方興而為天下所歸則王【平聲】轉聲而為王【去聲】王政不綱而諸侯之長自整率其諸侯則伯【入聲】轉聲而為伯【去聲】皆有為之稱也正音為靜字轉聲為動字以此證之左傳四王之王上如字下音旺五伯之霸上伯字入聲下霸字去聲于字無別體故同用王字伯字有霸字為別體故上用伯下用霸左傳不惟文精用字亦不苟矣註疏未發明故特著之
賢聖之君六七作
朱子註云由湯至於武丁中間太甲大戊祖乙盤庚慎按尚書無逸稱殷之賢君曰其在太戊其在高宗其在祖甲又總之曰自殷王中宗及高宗及祖甲及我周文王茲四人迪哲以祖甲與中宗高宗並稱而不言太甲則祖甲並羙二宗而賢於大甲明矣以祖甲與周文王而並言則其賢益明矣朱子稱殷之賢君獨不及祖甲何哉予詳考而□司馬遷作史記未見古文尚書乃取國語帝甲辭之一語而衍之曰祖甲滛亂孔安國注尚書遂以祖甲為太甲甚矣安國之愚也不信經而信史不信周公而信司馬遷即使祖甲為太甲無逸之書何以置祖甲於中宗高宗之後言之至再其序皆然周公不如此之顛倒也朱子不稱祖甲者盖亦信史記及孔安國之過也王伯厚曰祖甲之賢與高宗侔在殷亦當稱宗特以世數未及祧期而殷亡故不及崇宗號耳此說得之
志至氣次
志之所在氣必至焉故曰志至氣次至者至到之至而非極至之至次者次舍之次而非次第之次也思氷而寒思火而熱此志自內至而氣次焉之驗也驚而汗出哀而淚下此志自內至而氣次焉之驗也以文觀之則曰至曰次似志甲而氣乙也以氣驗之豈志甲而氣乙云乎公孫丑不達實以為甲乙之差故復有問而孟子有志壹氣壹之辯亦既曉然矣今之說者猶以至次為甲乙則公孫丑之問為是而孟子之言虛矣
配義與道
孟子其為氣也配義與道朱子注云配者合而有助之謂近高泉謝氏云合字是也而有助字卻非謂其有彼此之分也文公此觧緣信師說大過延平先生云配是襯貼起來又云氣與道義一滾出來一滾出來之說極精而襯貼起來之說欠瑩文公語錄云配義與道不是兩物相補貼只是一滾發出來此說極精則觧配字只消一合字足矣不應并取補貼之說而添有助字也曰有助則又似兩物相補貼而與一滾出來之意異矣余謂高泉之說善矣張子曰天地之塞吾其體天地之師吾其性程子曰天人一也更不分別浩然之氣乃吾氣也又曰天人合一已是賸一合字其言妙得孟子配字之旨余子積性書有云氣嘗輔理之羙矣理豈不能救氣之衰乎羅整菴云不謂理氣交相為暢如此嗚呼是即合而有助之說之病也
置郵傳命
孟子置郵傳命古註置驛也郵馹也或問余驛與馹置與郵何分別乎余曰考之說文馹傳也驛置也置緩而郵速驛遅而馹疾也置有安置之意如今制云日行一程郵有過而不留之意猶今制云倍道兼行左傳楚子乘馹車會師予臨品之上又祁奚乘馹而見范宣子又子木使馹謁諸王又云吾將使馹聘問諸晉以上馹字見於左傳者四條皆言速馳之意後世不達馹字之義而吏牘俗書又以馹為驛之省文本朝刻春秋大全皆認馹為俗書省文盡改左傳四馹字為驛作者之精意隱矣○漢制四馬高足為置□皆君與大夫所乘其安舒故不得不疾遅一馬二□為軺傳軍書使命之用故不得不疾漢文帝自代□乘六傳車亦取其速○驛與馹二字於文義為小然混而不分則觧經皆謬矣元許白雲曰馬逓曰置步逓曰郵葢想像妄說初無所祖不思古注郵訓為驛若是步逓字何以從馬乎
廛字義
鄭司農周禮注曰廛市中空地無肆城中空地無宅者即今之虛也說文市物邸舍曰廛即今人浮鋪也此極明析矣陳相之滕願受一廛使其有肆有宅豈得奪人之居以處他國乎日月所經之道曰辰又曰&#62725;&#63140;墨亦從廛葢辰為天壤亦如地上城市之空地此尤可證
氓字訓
氓之為字从亡从民流亡之民也周禮凡治野以下劑致氓以田里安氓以樂昏擾氓以土宜教氓又云新氓之治注新徙來者也若是本國之民已授田矣又何必以田里安之巳安土矣又何必以土宜教之乎以詩與孟子證之尤可驗詩曰甿之癡癡抱布貿絲匪來貿絲來即我謀送子涉淇至于頓丘此盖氓之離其本土而滛于外州者也孟子陳相自楚之滕願受一廛而為氓此盖去其本土而占籍於他國者也又曰天下之民皆悅而願為之氓若是本國何得云天下之民若是本民又何得稱氓乎
立賢無方
孟子言湯執中立屓無方者亦何取其義至於窮旦夜之思而汲汲若是乎葢甞攷之虞夏用人止於世族左傳八元八凱則高陽辛之才子史記禹竹世系同所自出孔安國書傳以益為皋陶之子皋陶則高陽氏才子庭堅也周之家法以親親為重以異姓為後武王兄弟九人若魯衞管蔡霍曹郕郜皆列為顯諸侯召&#62428;&#63139;卒亦以同姓為上公雖凡民之俊秀論於王朝不過州閭族黨之官出長入治之職如三公呂望六卿蘇公諸侯三恪之外異姓僅此矣逮至春秋孔門高弟仕者不過家臣一有所進則謂之遠間親新間舊矣盖其一時之弊周公諒亦知其未廣矣故日夜之所思惟以湯之立賢無方為中道今觀啇書一則曰敷求哲人二則曰旁招俊乂伊尹萊朱巫賢傅說諸大臣非以親舊以其賢也盖主於立賢則有德是親固不間親之情主於親則未必皆賢且妨賢之路矣信矣立賢無方為不易之中道而周公往往言之亦未得盡行其志也何以知其然也管蔡之叛雖未發而周公明哲豈不能逆知之周公知之而亦難於言盖言之必不用管蔡當時習俗已久必謂周公間親間舊而忠言反為薄論孟子所謂周公之過不亦宜乎者正此之謂也武王數紂之惡曰官人以世此豈獨紂之罪自唐虞以來已如此矣武王雖惡紂之官人以世而已不能改積習之常久則難變也故曰周公亦未得盡行其志也孟子曰國君進賢如不得已將使卑踰尊疏踰戚以今言之國君用賢亦何不得已之有盖尊者親者未必賢必進疏遠之賢而用之則尊與戚之黨囂然而議是其時積習使然也若在今日則朝釋耒耜暮登槐袞人亦安之矣又通論之魯之三桓鄭之七穆楚之昭屈景其子孫盤據苖裔嬋嫣雖貪如狼狠如羊蠢如豕虣如虎皆用之而掌時秀民才士屈於族姓而老死田野者不知其幾矣惜哉至秦用客卿漢用刀筆而此弊始除迨東晉六朝又踵其弊南之王謝北之崔盧雖貪狼蠢虣皆據顯位謂之華膄膏梁南之并韶北之侯景亦憤族姓之下而至於作亂景在江南求娶於王謝不得乃按劍曰會湏令吳兒女作奴雖其凶悍出於天性致亂亦有由矣然則湯之立賢無方豈非萬世君人相國之第一義乎
周公思兼三王
孟子云禹惡旨酒云云周公思兼三王以施四事宋儒註云或謂各舉其盛亦非也聖人亦無不盛此言是也但引其端而不竟其說愚謂孟子此章專贊周公事業之盛非贊三王也盖言周公欲兼三王之事以相天子然禹之大功在治水周公時無水可治則法禹之惡旨酒好善言也湯之大功在伐桀救民周公則無桀可伐則法其執中立賢也文王至德則以服事殷今無殷可事則法其愛民求道也武王之大業在伐紂救民今紂已伐矣則法其不泄邇不忘遠以廣守成之大業立太平之基可也盖三王之治功為君道之極所以立後世相天下者之標凖也
慱約
慱學而詳說之將以反說約也或問反約之後慱學詳說可廢乎曰不可詩三百一言以蔽之曰思無邪禮三千三百一言以蔽之曰毋不敬今教人止誦思無邪毋不敬六字詩禮盡廢可乎人之心神明不測虛靈不昧方寸之地億兆兼照者也若塗閉其七竅折墮其四支曰我能存心有是理乎
舜避堯之子
堯授舜舜授禹舜禹受堯舜天下非私也何避之有受終於文祖受命神宗天之曆數在爾躬見於尚書著於論語矣何至孟子乃有此論乎舜受堯之天下不以為泰孟子既言之矣如其不當受則顯辭於庭何必俟君薨而後避如其當受而偽為遜避則如曹操司馬懿鬼蜮狐媚之術也而謂舜禹為之乎且堯舜不以天下私其子恐以一人病天下也舜禹固私丹朱啇均為一人之私德而忘天下之大計又豈聖人之心乎今日方避而明日偃然又來是何舉措乎至謂益避禹之子尤為無稽禹未甞禪於益孟子甞曰唐虞禪夏后殷周繼矣何其言之自相戾乎孟子於武成取二三策善觀孟子者例是可也荀子云孟子略法先王而不知其統此類之謂乎
瞽瞍殺人
問有所不必荅不荅是也荅之非也不荅可也兩兒論日孔子不荅其事有無不可知傳之者正以見聖人存而不論也孟子於桃應之問不荅可也必再三言之愈起後人之議是不若不荅之為愈也予又思為之說曰人之殺人者雖其凶悖然亦必有由非有犯之則有求而不得也瞽瞍既為天子父尊之至誰則犯之以天下養何求不得而殺人耶使瞽瞍而獸也則不可馴獸而少有知則梁鴦之虎可媚也况亦人類乎即使其果殺人則議貴之辟在臣下且然烏有天子之父一犯法而遽拘于狴犴親伏歐刀乎即使皋陶果執之舜可逃也則大寶將安歸士師將何以自觧於天下乎桃應之言果如小兒之辯惜乎孟子不能如孔子之不應也
尹和靖對高宗
宋高宗問尹焞曰紂亦君也孟子何以謂之一夫焞對曰此非孟子之言武王誓師之辭也獨夫受洪惟作威高宗又問曰君視臣如土芥臣便可視君如寇讎焞對曰此亦非孟子之言書云撫我則后虐我則讐高宗大喜嗚呼儒者對君之言從容中道若此所養可知矣近世名公以道學自負一趨宣召對君自稱學生何以異於野人哉

【四十六卷】＋諸子
【諸子】＋老子論性 ＋老子觧＋嚴君平註老子 ＋關尹子＋關尹子妙語＋鬻子 ＋莊子觧＋莊子憤世 ＋郭象注莊子＋康節論莊子＋莊子語暗合中庸＋淮南述莊子語 ＋莊子論經不言禮樂 ＋老萊子語 ＋晏子語＋管子韵語 ＋賈子韻語 ＋符子 ＋陸子 ＋青史子＋孔叢子＋文中子＋管啇論金粟＋淮南子載格言 ＋淮南太玄法言新書 ＋陰符經＋汲冢文誣 ＋漢人好作隱語 ＋鮑昭迷語 ＋隱書 ＋梅福語＋文人作偽書＋孔明戒子書＋孔明為後主寫申韓 ＋曹操欲用孔明 ＋宋人譏荀卿＋文公著書 ＋魏鶴山語 ＋子由論書 ＋黃潤玊＋王嘉 ＋魯仲連顏蠋＋易略 ＋太玄非擬易＋無樂極樂 ＋膠膠擾擾 ＋天鬪天摠 ＋天聦天明 ＋舌柔齒剛 ＋皇帝王伯 ＋自相矛盾 ＋以手通指 ＋羙男破老 ＋蟪蛄蜩螗 ＋宿於田更 ＋明道若昧 ＋鹵莽灭裂 ＋矞宇嵬瑣 ＋逍遙遊＋野馬 ＋論衡 ＋堅瑕 ＋盜竽 ＋陽鱎 ＋捭闔 ＋迓鼓 ＋戲婦 ＋雉噫 ＋三全 ＋六峜 ＋華實 ＋杜伯射王下鄗 ＋康節不信命T
太史升菴文集四十六卷 成都楊慎著　從子有仁編輯 後學趙開美校
老子論性
文子引老子曰人生而靜天之性也感物而動性之欲也漢儒取入禮記遂為經矣若知其出於老氏宋儒必曲為譏評但知其出於經則護持交贊此亦矮人之觀塲也又如澹泊明志寧靜致遠本出於淮南子而諸葛稱之若儒者知其為劉安語又肯取乎
老子觧
干霄蔽日巨木也求尺寸之材必後椓杙龍吟虎嘯至音也尚頰舌之感者必下於蛙士&#63139;黽故曰大音希聲大哭晚成
嚴君平註老子
嚴君平註老子其文奇世多未見如云肝膽為胡越眉目為齊楚又云生不枉神死不幽志又云天地億萬而道王之眾靈赫赫而天王之倮者穴處而聖人王之羽者翔虛而神鳳王之毛者蹠實而麒麟王之鱗者水居而神龍王之介者澤處而靈龜王之百川並流而江海王之又云言為禍匠默為害工進為妖式退為嬖容嘗鼎一臠可知其味也
關尹子
今世有關尹子其文出於後人偽撰不類春秋時文也按列子仲尼篇引關尹子曰在已無居形物其著其動若水其靜若鏡其應若響故其道若物者也物自違道道不違物善若道者亦不用耳亦不用目亦不用力亦不用心欲若道而用視聽形智以求之弗當矣瞻之在前忽焉在後用之彌滿六虛廢之莫知其所亦非有心者所能得遠亦非無心者所能得近惟默而性成者得之知而忘情能而不為真知真能也發無知何能情發不能何能為聚塊也積塵也雖無為而非理也又說符篇引關尹子謂列子曰言羙則響羙言惡則響惡身長則影長身短則影短名也者響也身也者影也故曰慎爾言將有和之慎爾行將有隨之是故聖人見出以知入觀往以知來此其所以先攵之理也度在身稽在人人愛我我必愛之人惡我我必惡之湯武愛天下故王桀紂惡天下故亡此所稽也稽度皆明而不道也譬之出不由門行不從徑也以是求利不亦難乎嘗觀之神農有炎之德稽之虞夏商周之書度諸法士賢人之言所以存亡廢興而非由此道者未之有也按此二條皆精義格言今為偽撰者曾無一語類是可證矣關尹子書雖亡觀此二條亦嘗鼎一臠矣乎
關尹子妙語
關尹子曰狡勝賊能捕賊勇勝虎能捕虎能克已乃能成已能勝物乃能成物
鬻子
鬻子文王時人著書二十二篇子書莫先焉今其存者十四篇皆無可取後人贗本無疑也按賈誼新書所引鬻子七條如云和可以守而嚴可以守而嚴不若和之固也和可以攻而嚴可以攻而嚴不若和之德也和可以戰而嚴可以戰而嚴不若和之勝也則惟由和而可也又云治國之道上忠於主而中敬其士而下愛其民故上忠其主者非以道義則無以入忠也而中敬其士非以禮節則無以諭敬也下愛其民非以忠信則無以行愛也又曰聖王在上位則天下不死軍兵民免於死而得一生矣聖王在上位則民無凍餒民免於二死而得二生矣聖王在上位則民無夭閼民免於三死而得三生矣聖王在上位則民無厲疾民免於四死而得四生矣是皆正言確論也今之所傳有是乎又文選注引鬻子武王率兵車以矢紂紂虎旅百萬陣于啇郊起自黃鳥至于赤斧三軍之士莫不失色今本亦無知其為偽書矣曷取賈誼書中七條傳之以冠于書亦愈于傳贗售偽也
莊子觧
莊子為書雖恢譎佚宕於六經外譬猶天地日月固有常經常運而風雲開闔神鬼變幻要自不可闕古今文士每奇之顧其字面自是周末時語非後世所能悉曉然尚有可徵者如正獲之問于監市履狶乃大射有司正司獲見儀禮解之以牛之白顙者與豚之亢鼻者與人之有痔病者不可以適河乃古天子春有解祠見漢郊祀志唐子乃掌堂凃之子猶周王侯之子稱門子義臺乃儀臺鄭司農云故書儀為義其脰肩肩乃見考工記梓人為磬文數目顅脛肩即顅字如此類不一而士無古學不足以知之諸家解者或敷演清談或牽聯禪語或強附儒家漫曰此文字奇處絕妙又惡識所謂奇妙千百八載作者之意欝而未伸剽竊之用轉而多誤【羅勉道莊子循本序】
內則夘醬讀作鯤國語亦云魚禁鯤鮞皆以鯤為魚子莊子乃以至小為至大便是滑稽之開端【南史吉翂傳鯤鮞螻蟻尚貪其生】風生於無而歸於無惟竅之所受不同在人之所聞亦異比於萬物稟受亦然眾竅為風所鳴萬形為化所役風不能鳴則萬竅虛化不能役則萬竅息【林疑獨註莊子天籟一節】
西蜀范無隱云未成心則真性渾融太虛同量成心則已離乎性有善有惡矣人處世間應酬之際有不免乎成心即當師而求之於未成之先則善惡不萌是非無朕何所不齊哉【其論精當足以盡祛前惑】夢而為蝶不知有周覺而為周不知有蝶其勢不能合必有時而分矣萬物之化亦如此【林疑獨】
逍遙遊盡性也齊物論窮理也飬生主脩身也【碧虛陳景允】儵忽生而渾沌死以喻外王之功成而內聖之道虧也陳碧虛曰好生者以世事為樂趣死者以人世為勞唯超生死者可以論其大槩矣【髑髏註】
解其天弢隳其天袠林疑獨云人生束縳於親愛如弓之在弢如書之在袠呂惠卿曰解弢則弛張莫拘墮袠則卷舒無礙狶韋氏之囿黃帝之圃有虞氏之宮湯武之室呂惠卿曰囿而圃宮而室言世益衰居益狹矣【知比遊】萇弘被放歸蜀刳腸而死蜀人以匱藏其血三年而化為碧玊晉元帝託運糧不至而殺其臣其血逆柱而上齊殺斛律光其血在地去之不灭【外物】
莊子憤世
莊子憤世嫉邪之論也人皆謂其非堯舜罪湯武毀孔子不知莊子矣莊子未嘗非堯舜也非彼假堯舜之道而流為之噲者也未嘗罪湯武也罪彼假湯武之道而流為白公者也未嘗毀孔子也毀彼假孔子之道而流為子夏氏之賤儒子張氏之賤儒者也故有絕聖棄智之論又曰百世之下必有以詩禮發冢者矣詩禮發冢談性理而釣名利者以之其流莫盛于宋之晚世今猶未殄使一世之人吞聲而暗服之然非心服也使莊子而復生于今其憤世嫉邪之論將不止于此矣
郭象注莊子
昔人謂郭象注莊子乃莊子注郭象耳盖其襟懷筆力略不相下今觀其注時出俊語與鄭玄之注檀弓亦同而異也洪容齋嘗錄檀弓注之奇者於隨筆予愛郭注之奇亦復錄于此如逍遙篇注云大鵬之□斥鷃宰官之與御風同為累物耳飬生主注云向息非今息故納飬而命續前火非後火故為薪而火傳又以生死為寤寐以形骸為逆旅又云多賢不可以多君無賢不可以無君又云通彼而不喪我即所謂惠而不費也又云天性在天竇乃開又云堯有亢龍之喻舜有卷僂之談周公類之走狼仲尼比之逸狗又云律呂以聲兼形玄黃以色兼質又云生之所無以為者分外物也知之所無柰何者命裏事也此語尤精可比于荀孟又云草不謝榮于春風木不怨凋於秋天李太白用為詩語而人不知其本于子玄也
康節論莊子
邵康節云莊子盜跖篇言事之無可柰何者雖聖人亦無如之何庖人雖不治庖尸祝不越樽俎而代之言君子之思不出其位楊龜山曰逍遙遊一篇子思所謂無入而不自得飬生主一篇孟子所謂行其無所事愚謂能以此意讀莊子則所謂圓機之士可與之論九流矣世之病莊子者皆不善讀莊子者也
莊子語暗合中庸
莊子曰尸居而龍見不見而章也淵默而雷聲不動而變也神動而天隨無為而成也又曰尸居龍見戒慎乎其所不覩也淵默雷聲恐懼乎其所不聞也
淮南述莊子語
莊子云凍者假衣於春暍者反冬乎冷風其言錯綜成文妙矣淮南述之曰凍者假兼衣於春暍者望冷風乎秋又較明白古人辭必已出而不相龍如此
莊子論經不言禮樂
莊子曰易以道陰陽書以道政事詩以道性情春秋以道名分為朱子之所深取且曰莊子是大秀才荀子不及信矣或謂其遺禮樂而不言以議其失非也莊子之言多舉略以例詳如九淵之名止列其三是也六經而舉其四則禮以道中樂以道和推之可知孔子曰詩三百一言以蔽之曰思無邪示人以知要也詩言思無邪則易之時書之中咸可例推莊生之言亦孔門家法也
老萊子語
可食以酒肉者可加以鞭捶可授以官祿者可隨以斧钺
晏子語
君子獨立不慙于影獨寢不慙于魂此晏子語也今例知為宋人語不知祖于晏子
管子韵語
管子之文多用韻語如云當冬三月天地閉藏晝日恒短而夜日益長利以作室不利作堂【作室者詩所謂上入執宮功也】又言堤坊之利曰民得其饒是謂流膏又言五粟羙土之狀云淖而不衂剛而不觳不濘車輪不污手足其造語之妙秦漢以後人豈能及也
賈子韻語
賈子曰君子重襲小人無由入正人十倍邪僻無由耒【耒叶音歷】又曰見祥而為不可則祥反為禍見妖而迎以德則妖反為福【福叶音逼】皆極文字之妙
符子
符子曰周人有愛裘而好珍羞欲為千金之裘而與狐謀其皮欲為少牢之膳而與羊謀其羞言未衣&#63139;十狐相率逃於重丘之下羊相呼藏於深林之中故周人十年不制一裘五年不具一牢何則周人之謀失之矣古諺有之築舍道傍三年不成雖則不成遅猶有望也若夫休官而謀於子納妾而謀於妻用孔子而謀於晏嬰與子西欲成其謀得乎
陸子
陸子曰三皇垂策五帝拱手唐虞按轡禹湯馳轅五伯西&#63139;之駕六國摧輈
青史子
青史子載古禮男子生而射天地四方其文云東方之弧以梧梧者東方之草春木也南方之弧以柳柳者南方之草夏木也中央之弧以桑桑者中央之木也西方之弧以棗棗者西方之草秋木也北方之弧以棗棗者北方之草冬木也是木亦可稱草也史青子漢志五十三篇今存者胎教一篇而巳其首曰古者胎教之道王后有身瑞七月而就蔞室太師持銅而御戶左太宰持升而御戶右此三月者王后所求聲音非禮樂則太師撫樂縕瑟而稱不習所求滋味非正味則太宰荷斗倚升而不敢煎調云云其文義古雅嗚呼古書之不傳者何限惜哉
孔叢子
孔叢子載孔子之言曰古之聽訟者惡其意不惡其人求其所以生之不得其所以生乃刑之歐陽永叔作隴岡阡表云求其生而不得則死者與我皆無憾也世莫有知其言之出于孔叢子也
文中子
文中子一書格言至論甚多若其中拆洗論語之文描畫孔門之像若吳楚僣王者名號兒童學長者拜揖者皆其門人之罪也試舉一條如云陳叔達行令郡縣而盜不止聞文中子門人心化之言退而靜居三月而盜賊出境此段明是粧點使盜賊三月入境餔資餼牽亦竭矣不出何待又以為功不亦迂耶
管啇論金粟
管子曰野與市爭民金與粟爭貴又曰狄諸侯畝鍾之國也故粟十鍾而錙金程諸侯山東之國也故粟五金而錙金啇子曰金生而粟死粟死而金生金一兩生於境內粟十二石死於境外粟十二石生於境內金一兩死於境外好生金於境內則金粟兩死倉府兩虛國弱好生粟於境內則金粟兩生倉府兩盈國強管啇皆功利之流故其術先後若合符然其文亦不易及也
淮南子載格言
非澹泊無以明志非寧靜無以致遠非寬大無以兼覆非慈厚無以懷眾非平正無以制斷此五語出淮南子主術訓下篇盖古之格言而淮南述之孔明又舉以教子也然五語之中澹泊寧靜二語足以該下三語矣孔明慱學而精擇如此又心欲小而志欲大智欲圓而行欲方能欲多而事欲鮮亦出淮南子而孫思邈引之然膽欲大之語有病不若志欲大之善也能欲多而事欲鮮此句不可少孔明思邈同引淮南子語而優劣不同也
淮南太玄法言新書
正部云淮南浮偽而多恢太玄幽虛而少效法言雜錯而無主新書繁文而鮮用亦確論
陰符經
陰符經非黃帝書盖出後漢末唐人文章引用者惟吳武陵上韓舍人行軍書有禽之制在氣一語梁肅受命寶賦有天人合發區宇樂推一語馮用之機論權論兩引之此外絕無及之者
汲冢文誣
汲冢璅語其文極古然多誣而不信如謂舜囚堯太甲殺伊尹又謂伊尹與桀妃末喜交其誣若此小人造言不起自戰國之世伊尹在相位日被其黜僇者為之也然則何以知之曰其文不類戰國
漢人好作隱語
後漢人好作隱語於文字中蔡中郎題曹娥碑云黃絹幼婦外孫虀臼隱絕妙好辭四字魏伯陽參同契後序云鄫會鄙夫幽谷朽生委時去害依託丘山循遊寥廓與鬼為鄰百世一下遨遊人間湯遭厄際水旱隔屏隱會稽魏伯陽五字古魏字作魏&#63139;山故云依託丘山宜乎後世白丁道士不知而以丹法觧之可發一笑又孔融離合作郡姓名字詩云漁父屈節水潛匿方【離魚字】與峕進止出行施張【離日字魚日合成魯】呂公釣磯盍口渭滂【離口字】九域有聖無土不王【或字口合或合成國】好是正直女回于匡【離子字】海內有截隼逝鷹揚【離一字子一合成孔】六翮將奮羽儀未彰【離鬲字】蛇龍之蟄俾也可忘【離虫字合成融】玟璇隱曜羙玊韜光【玟去王乃文字】無名無放言深藏【離與字】按轡安行誰謂路長【離手合成】舉蔡中郎魏伯陽孔文舉皆後漢末同時人與袁康吳平亦同時隱語離合相似故詳著之以見越紐之出於袁吳二子也歷千餘年而始顯不謂余為千載知音乎
鮑昭迷語
鮑昭集中謎語三字其云二八四八飛泉仰流井字也頭如刀尾如鉤龜字也乹之一九坤之二六桑字也頗為拙劣今之商謎燈牌者亦笑之乹坤與桑何相關乎東坡硯盖銘曰研猶有石峴更無山姜女既去孟子不譞簡妙勝鮑多矣
隱書
漢書蓻文志有隱書十八篇今不可見大抵歡謔幽奧之辭書云時口曷喪其始也左傳薳楊求救於楚師喻夗&#63139;日井而稱麥麴叔儀乞糧於魯人歌佩玊而呼庚癸伍舉剌荊王以大鳥齊客譏薛公以海魚莊姬託辭於龍尾臧文謬書於羊裘檀弓之蠶績貍首淳于髠之蟹螺甌婁襍見於禮記戰國策說苑列女傳諸書言無微而可畧此之謂也至迂東方朔郭舍人之問對直俳優之雄爾
梅福語
生為我酷形為我辱智為我毒身為我桎梏乃棄官隱洪崖及玊笥山
文人作偽書
劉歆七畧敘稗官小說以周書為首即晉代所伐冡汲冢周書也今所傳者十之一爾其中言舜囚堯禹距舜伊尹通末喜太甲殺伊尹武王軿紂頭皆害義傷教之甚太史公信之以斬紂事入史記誣聖多矣其後有十洲記漢武帝內傳神異經洞冥記晉有王子年拾遺記梁有四公子傳一曰&#62849;&#63141;圭闖【上音擕下音琛入聲】二曰&#63150;虍而兌&#63151;杰【上音萬入声下音曷】三曰麥&#63140;戈黃&#63140;耑【上音頤下音湍】四曰仉&#61008;&#63139;月【上音掌下音親】皆以奇字湊合傳凡數千言皆無足觀而託名沈約可笑也唐人天寶遺事五代王仁裕撰尤淺陋疑亦託名王仁裕予觀仁裕所撰玊堂閒話不如是虛妄也宋有碧雲馬&#63140;霞則誣善醜正甚矣又有雲仙散錄清異錄偽撰杜詩注嫁名東坡一切可以焚棄
孔明戒子書
夫酒之設合禮致情適體歸性禮終而退此和之至主意未殫賓有餘倦可以至醉無致于亂
孔明為後主寫申韓
宋儒論孔明為後主寫申韓管子六韜曰孔明不以經術輔導少主而乃以刑名兵法何邪唐子西云人君不問撥亂守文要以制略為貴後主寬厚襟量有餘而權略知謀不足當時識者咸以為憂六韜述兵權多奇計管子責輕重慎權衡申子覈名實韓子攻事情施之後主正中其病藥無高下要在對病萬金良藥與病不對亦何補哉此言當矣予又觀古文苑載先主臨終敕後主曰申韓之書益人意智可觀誦之三國志載孟孝裕問郤正太子情尚正以虔恭仁恕荅之孝裕曰如君所道皆家門所有耳吾今所問欲知其權略知調何如耳然則孝裕之見盖與孔明合而後主之觀申韓書亦先主遺命也獨以是病孔明不惟不成人之羙亦不識時務矣
曹操欲用孔明
抱朴子曰魏武帝嚴刑峻法果於殺戮乃欲用乎諸葛孔明孔明自陳不樂出身武帝謝遣之曰義不使高世之士辱於污君之朝也其鞭撻九有草創皇基亦不妄矣按此則操嘗徵召孔明矣事不見于史當表出之嗚呼操之不屈孔明不殺關羽真有人君之度豈止雄于三國邪
宋人譏荀卿
宋人譏荀卿云卿之學不醇故一傳於李斯而有坑焚之禍此言過矣孔子曰與其進也不與其退也弟子為惡而罪及師有是理乎若李斯可以累荀卿則吳起亦可以累曾子矣劉向別錄云吳起始事曾子而受春秋於曾申鹽鐵論曰李斯與苞丘子同事荀卿苞丘子脩道白屋之下二事人皆引用而罕知其原故及之
文公著書
朱文公談道著書百世宗之愚詳觀其評論古今人品誠有違公是而遠人情者王安石引用姦邪傾覆宗社元惡大憝也乃列之名臣錄稱其文章道德文章則有矣焉有引用姦邪而可名為道德邪蘇文忠公文章忠義古今所同仰也乃力詆之謂得行其志其禍甚于安石孔子曰吾之於人也誰毀誰譽如有所譽其有所試文公觧之曰善善速而惡惡則已緩矣又曰但有先褒之善而無預詆之惡信斯言也文公於此惡得為緩乎無乃自蹈於預詆人之惡也夫以安石之姦則末減其巳著之罪以蘇子之賢則巧索其未形之斑此心何心哉或曰不惟此也秦檜之姦人欲食其肉者也文公稱其有骨力岳飛之死天下垂涕者也文公譏其橫又譏其直向前廝殺漢儒如董賈之流皆一一議其言之疪匡衡之言頗純粹無疪文公則曰匡衡有好懷挾其不成人之羙例如此諸葛亮則名之為盆又譏其為申韓陶淵明則譏其為莊老韓文公則文致其太顛往來之書亹亹千餘言力詆之必使之不為全人而後巳盖自周孔以下無一人逃其議古人謂君子當於有過中求無過不當於無過中求有過文公語錄論人皆無過中求有過者也或者門人記錄之過朱子無忠臣遂至此歟
魏鶴山語
魏鶴山云吾鄉觀物張先生行成文饒頗得易數之詳有通變經世述衍翼玄通靈等凡七書而大意謂理者太虛之實義數都太虛之定分未形之初因理而有數因數而有象既形之後因象以推數因數以知理今不可論理而遺數也其書惜不傳而世亦罕知其人矣
子由論書
蘇子由云商人之書簡潔而明肅其詩奮發而嚴厲非深於音者不能為此言
黃潤玊
四明黃潤玊所著有經書補註多可取者又有海涵萬象一卷如云易之道扶陽而抑陰卦之位貴中而賤極陽過乎極雖剛不吉陰得其中雖柔不凶又曰易動而圓範方而靜八卦中虛故圓九疇中實故方又曰大學一書六經之名例也中庸一書六經之淵源也又觧漢書云罘字從罔不不花蒂窗櫺也殊得古人制字之義及宮室之形觧莊子遊方之外云方矩也出于矩之外所謂離方遁圓也又曰董仲舒對策一正字公孫弘對策一和字便見其人品正譎言皆有理
王嘉
隴西處士王嘉隱居倒虎山有異術苻堅迎之入長安按嘉字子年今世所傳拾遺記嘉所著也其書全無憑證直構虛空首篇謂少吳母有桑中之行尤為悖亂嘉盖無德而詭隱無才而強餙如今之走帳黃冠遊人羽客偽藥欺人假丹誤俗是其故智而移于筆札世猶傳信之深可怪也哉嗚呼子書之奧妙不傳者何限而今乃傳鬻子子華子唐詩之佳而不行者無筭而世乃盛傳許渾胡曾小說之可觀者多矣而天寶遺事杜詩偽蘇注至名家亦為所惑且引用焉噫
魯仲連顏蠋
東坡於戰之士取魯仲連頻蠋而皆惜其未聞道亦名言也
易略
王弼易略例云隆墀永歎遠壑必盈此藝圃俊語也曰投戈散地六親不能相保同舟而濟胡越何患乎異心又曰言者所以明象得象而忘言象者所以在意得意而忘象猶蹄者所以在兔得兔而忘蹄筌者所以在魚得魚而忘筌然則言者象之蹄也象者意之筌也此理窟妙觧也自宋人傳義行科舉宗之此書殆將廢矣
太玄非擬易
孫明復曰楊子雲太玄非凖易乃明天人始終之理君臣上下之分盖疾莽而作也桓譚曰是書也可與大易凖班固曰經莫大于易故作太玄使子雲被僣經之名二子之過也
無樂極樂
文子能至于無樂則無不樂無不樂則至樂極矣佛書言於不樂中求極樂於極樂中求不樂於此言互相發亦至理也
膠膠擾擾
莊子曰膠膠擾擾乎膠之一字下得不苟韓退之送高閑上人序雖外物至不膠於心又云一死生觧外膠字正應前不膠於心之膠膠之為物有粘著之意觧則有頹敗不粘之意韓公用此二字亦不苟也語雖本於莊而得韓之拈出莊意益明乃古今兩敵手棊也杜工部詩黃門飛鞚不動塵蘇東坡云走馬來看不動塵而杜公語益精神焦氏易林云過時不遇&#62672;&#63140;丙如旦飢而毛詩惄如朝飢之義益明又云枝葉盛茂召伯遊暑而毛詩甘棠之義益明非如後人蹈襲之比也
天鬪天摠
潛夫論世主欲無功之人而強富之則是與天鬪也况使無德之人與皇天鬪而欲久立自古以來未之嘗有也又曰民安樂則天心摠【聚也】天心摠則陰陽和此皆格言也天鬪天摠文字尤奇
天聦天明
韓非子云寄於天聦以聽乘于天明以視【此古之格言而非引之】
舌柔齒剛
老萊謂子思曰子性清剛而傲不肖不可以事君子不見夫齒乎惟堅固是以相結舌柔順是以不敝子思曰吾不能為舌故不能事君
皇帝王伯
前漢書王莽傳三皇象春五帝象夏三王象秋五伯象冬後漢書易載羲農而皇德著書述唐虞而帝道崇邵堯夫以皇帝王伯配春夏秋冬而易配皇帝配帝詩配王春秋配伯亦有所祖也
自相矛盾
今人謂言不相副曰自相矛盾然用之不差而問之不知也按尸子云楚人有鬻予與盾者譽之曰吾盾之堅莫能陷也又譽其矛曰吾矛之利於物無不陷也或曰以子之矛陷子之盾何如其人弗能應也今之稱自相矛盾本此
以手通指
何休公羊注以手通指曰揖謂揖以敬人以手通意也指意也又云以目通指曰瞚瞚與瞬同史云頤指氣使亦是以頤通指也指與旨同陸佃易爻觀我朵頤注云以頤通指曰朵劉敞漢書補注躡足附耳注以足通指曰躡
羙男破老
汲冢周書云羙男破老羙女破舌盖頑童眤比則犁老播棄豔妻煽處則忠臣結舌
蟪蛄蜩螗
說苑載孔子曰違山十里蟪蛄之聲猶尚存耳言政事之惡譁而喜肅也夫蟪蛄之聲必在山林之地違山十里則朝市矣市有蟪蛄之聲則朝有蜩螗之沸政之譁也甚矣史記云魯之衰也洙泗之間盖齗齗如也齗齗交爭之意即孔子之所謂譁也
宿於田更
列子云禾生伯子【人姓名】出行經埛外宿於田更更訓老老而更事也漢立三老五更更義取此張湛注列子乃云更當作叟誤矣
明道若昧
老子明道若昧夷道若類進道若退上德若谷太白若辱廣德若不足建德若偷質直若渝大方無隅大器晚成大音希聲大象無形文皆用韻三句一易李斯泰山刻文其祖此乎
鹵莽灭裂
莊子謂耕之不善曰鹵莽芸之不善曰灭裂鹵剛鹵之地也耕剛鹵之地必加功呂覽耕道篇所謂強土而弱之也莽草莽之地詩所謂載芟載祚乃善耕也不治其剛鹵不芟其草莽是曰鹵莽之耕芸以去草古有鳥芸之說如鳥俯而啄食乃善芸也呂覽善芸者長其兄而去其弟兄嘉禾也弟荼蓼也不善芸者長其弟而去其兄是灭也裂者并其土而抇之
矞宇嵬瑣
嘉靖初給事中張翀上疏言時政中論學術不正一條有矞宇嵬瑣之語 上以此四字問內閣值慎在史舘即取荀子非十二子篇以復敬所蔣公喜曰用修之慱何減古之蘇頌乎近日之學謂不必讀書考古不必格物致知正荀子所謂矞宇嵬瑣者也
逍遙遊
黃幾復觧莊子消搖游名義云消者如陽動而氷消雖耗也不竭其本搖者如舟行而水搖雖動也而不傷其內游於世若是唯體道者能之
野馬
莊子野馬注云日光尚未詳悉按內典龍樹大士曰日光著塵微風吹之曠野中轉名之為陽燄愚夫見之謂之野馬渴人見之以為流水
論衡
論衡孔子出使子路齎雨具子路問其故孔子曰昨暮月離畢他日孔子出子路請齎雨具孔子不聽出果無雨子路問其故孔子曰昔者月離其陰昨暮月離其陽故不雨史記仲尼弟子傳亦載此事而刪除子路問其故以下數句盖文有以含蓄不盡為工者若莊子數九淵之目而止列其三列子書尤淵具陳說盡則索然無味矣
堅瑕
管子曰攻堅則軔乘瑕則神唐憲宗欲平藩鎮張弘靖以為先淮蔡而後恒冀周世宗欲平天下王朴以為先江南而後河東
盜竽
老子服文采帶利劍厭飲食而資貨有餘此之謂盜竽韓非觧云竽也者五聲之長也竽唱則眾樂皆和大姦唱則小盜和故曰盜竽今本誤作盜夸與竽字相近而誤也
陽鱎
說苑子賤為單父宰初入境見有冠盖來迎者子賤曰車驅之所謂陽喬者至矣陽喬魚名不釣而來喻士之不招而至者也其魚之形則未詳按荀子曰鱎者浮陽之魚也唐文粹宓子賤廟碑云豈意陽鱎化而為魴喬從魚為鱎字義乃全
捭闔
鬼谷子書有捭闔篇捭音擺捭之者開也言也陽也孟子所謂以言餂之也闔之者閉也默也陰也孟子所謂以不言餂之也
迓鼓
宋儒語錄今之古文如舞迓鼓人多不觧為何語按元人樂府有村里迓鼓之名宋人樂苑有衙鼓格圖官衙嚴鼓之節也衙訛為迓曲名村里迓鼓者以村里而效官衙其衣裝聲節必多可笑者以是名之語錄云如舞迓鼓者謂無古人之學而效古人之言如村人學官衙鼓節也
戲婦
抱朴子疾謬篇云世俗有戲婦之□於□眾之中親屬之前問以醜言責以慢對其為鄙瀆不可忍論或蹙以楚撻之繫足倒懸酒客酗醟不知限劑至使有傷於流血踒折支體者可歎也古人感離別而不灭燭悲代親而不舉樂禮論娶者羞而不賀今既不能動蹈舊典至於德為鄉閭之所敬言為人士之所信宜正色矯而呵之何為同其波流長此敝俗哉今此俗世尚多有之娶婦之家新婿避匿羣男子競作戲調以弄新婦謂之謔親或褰裳而針其膚或脫履而規其足以廟見之婦同于倚市門之倡誠所謂敝俗也然以抱朴子考之則晉世巳然矣歷千餘年而不能變可怪哉
雉噫
楊子言孔子之去魯曰不聽政諫而不用雉噫者注雉噫猶歌嘆之聲梁鴻五噫之類也按家語孔子去魯歌曰彼婦之口可以出走彼婦之謁可以死敗優哉游哉聊以卒歲此即雉噫之歌也唐文聆鳳衰於接輿歌雉噫於桓子
三全【亢倉子格言】
導筋骨則形全剪情欲則神全靖言語則福全
六峜
管子虙羲氏作六峜以迎陰陽□人循六峜以明陰陽見輕重篇峜音計音義亦同盖計筭之義故引之以為輕重之證也范子有計然其人姓辛名文子因其善計算而精研故號曰計然又作研又作計倪漢碑亦作作峜研
華實
後漢書引老子君子處其厚而不處其薄居其實而不居其華虞喜志林曰諸葛恪不納呂岱十思之言樂春藻之繁華而忘秋實之甘口也又魏書云曹子桓【丕之字】采庶子之春華忘家丞之秋實庶子劉槙家丞邢顒也選詩春華與秋實庶子及家丞又陳書云糹&#63140;息有潘陸之華而無園綺之實
杜伯射王下鄗
注引周春秋其文不悉按顏之推冤魂志亦引周春秋頗詳文又奇瑋今補載之周杜國之伯名為恒為周大夫宣王之妾曰女鳩欲通之杜伯不可女鳩訴之宣王曰恒竊與妾交宣王信之囚杜伯於焦其友左儒爭之王不許曰汝別君而異友也儒曰君道友逆則順君以誅友友道君逆則師友以違君王怒曰易而言則生不易而言則死儒曰士不枉義以從死不易言以求生臣能明君之過以正杜伯之無罪九諫而王不聽王使薛甫與司工錡殺杜伯左儒死之杜伯既死即為人見王曰恒之罪何哉召祝而以杜伯語告之祝曰始殺杜伯誰與王謀之王曰司工錡也祝曰何不殺錡以謝之宣王乃殺錡使祝以謝杜伯司工錡為人而至曰臣何罪之有宣王告皇甫曰祝也與我謀而殺人吾所殺者又皆為人而見柰何皇甫曰殺祝以兼謝焉又無益也皆為人而至祝亦曰我焉知之柰何以為罪而殺臣也後三年遊於圃田從人滿野日中杜伯乘白馬素衣司工錡為左祝為右朱衣朱冠起于道左執朱弓朱矢射宣王中心折脊伏於弓矢而死
康節不信命
張橫梁喜論命因問康節疾曰先生推命否康節曰若天命巳知之矣世俗所謂命則不知也康節之言如此今世游食術人妄造大定數蠢子數托名康節豈不厚誣前賢

【四十七卷】＋史類 
【史類】＋吳越春秋 ＋史記 ＋穆王史記觧＋經史相表裏＋春秋國之鑑＋古史考＋漢書列于紀年 ＋小司馬索隱注誤＋太史公律書＋平凖書食貨志同異 ＋史評 ＋漢文 ＋老泉評史通＋漢末史傳屈筆 ＋五代史＋二唐書＋五代史學史記 ＋宋史 ＋綱目减字 ＋史傳遺事 ＋野史不可盡信 ＋伯夷傳＋相如傳＋禹碑 ＋扶風縣夫子廟碑＋呂梁碑＋石經考＋九鼎入秦 ＋大招 ＋廣文選＋張良鴻溝之諫 ＋李密陳情表＋出師表缺句＋周后稷世 ＋微子面縳 ＋青雲 ＋蜀取劉璋 ＋巧說少信 ＋漢世武技 ＋如日夜出 ＋錢鏐 ＋老泉公論 ＋君主妻河 ＋秀羸多能 ＋角端步搖 ＋景雲年＋姚璹謟武后＋李泌家傳 ＋韋月將崔善正 ＋袁生 ＋牛繼馬＋晉惠帝＋桓溫誣海西公 ＋包諝 ＋大范小范 ＋王庭珪＋虞雍國忠肅公守唐鄧欲取長安事 ＋海鰌船＋子細 ＋畢炕死節比顏平原 ＋柳沆獻替比陸贄＋房琯 ＋磨衲集
太史升菴文集四十七卷 成都楊慎著　從子有仁編輯 後學趙開羙校
吳越春秋
漢書趙曄撰吳越春秋晉書楊方亦撰吳越春秋今世所行曄耶方耶
史記
史記近無善本屢經翻刻愈益差訛盖苦為不知者妄改耳如韓信傳此特匹夫之勇耳也耳下元有也字湏溪批云此耳也字異司馬相如傳文君巳失身於司馬長卿故倦游湏溪云已失身於司馬為一句長卿故倦游為一句今俗士不得其讀於長卿下又添長卿二字失古人之意矣然俗士以帖括講簏之耳目而欲窺雄深雅徤之心胷無怪其然獨可為一二好古之士道耳
穆王史記觧
汲冢周書史記觧一篇穆王命史臣戎夫歷陳古之亡國二十八君以為覆轍而鑒戒之朔望以聞又作甫刑之書以恤民聽祁招之詩而返國可謂改過不吝冥豫有渝矣亦賢矣哉司馬遷周紀不著其事茲特表出之
經史相表裏
蘇老泉曰經以道法勝史以事辭勝經不得史無以證其褒貶史不得經無以要其歸宿言經史之相表裏也元儒山東雲門山人張紳士行序定宇陳氏通鑑續編衍其說云史之為體不有以本乎經不足以成一家之言史之為體不有以本乎經不足以為一代之制故太史公之史其體本乎尚書司馬公之通鑑其體本乎左氏朱子之綱目其體本乎春秋杜佑之通典其體本乎周禮惟易詩之體未有得之者而韓嬰之韓詩外傳邵雍之皇極□易可謂傑出矣○此論甚新余嘗欲以漢唐以下事之奇奧罕傳者彙之而以蘇李曹劉李杜韓孟詩證之名曰詩史演說衰老無暇當有同吾志者
春秋國之鑑
說苑公扈子曰春秋國之鑑也宋神宗以司馬光所編歷代君臣事跡賜名資治通鑑以此
古史考
譙周古史考以炎帝與神農各為一人羅泌路史以軒轅與黃帝非是一帝史皇與蒼頡乃一君一臣共工氏或以為帝或以為伯而不王祝融氏或以為臣或以為火德之主楊朱云三皇之事若存若亡五帝之事若覺若夢三王之事或隱或顯億不識一當身之事或見或聞萬不識一目前之事或存或廢千不識一至哉言乎予觀近日刻國朝登科錄洪武庚戌至甲子不知取士之科幾開張顯花倫金璹不知為何科大魁况考論洪荒之世乎
漢書列于紀年
漢書律歷志上元至伐桀之歲十四萬一千四百八十年列子楊朱云伏羲至今三十餘萬歲二說既參差而路史及外紀其年代復與二家參差邵堯夫皇極數斷以天地始終止十二萬八千年以邵子之言參之漢書列子則天地之始終又兩番矣其孰為是邪善乎莊子之言曰六合之外聖人存而不論漢書列子之言誠荒唐矣邵子之言亦安知其的然耶存而不論可也
小司馬索隱注誤
司馬遷既論商鞅刻薄少恩又讀鞅開塞書謂與其行事相類卒受惡名有以也索隱曰開謂刑嚴峻則政化開塞謂布恩惠則政化塞今考其書司馬承槙蓋未嘗見之妄為之說耳開塞乃其第七篇謂道塞久矣今欲開之必刑九而賞一刑用於將過則大邪不生賞施於告姦則細過不失由是觀之鞅之術無他獨恃告訐而止耳故其治不告姦與降敵同罰告姦者與殺敵同賞此秦俗所以日壞至於父子相夷而鞅不能自脫也太史之言信不誣矣
太史公律書
太史公之為律書其始不言律而言兵不言兵之用而言兵之偃及言兵之偃而於漢文帝尤加詳焉可謂知制律之時而達制律之意也
平凖書食貨志同異
馬廷鸞曰桑大夫均輸之法大槩駈農民以效啇賈之為太史公平凖令遠方各以其物貴時啇賈所轉販者為賦而相灌輸此說未明班固採其語云令遠方各以其物如異時啇賈所轉販者一相灌輸此說渙然矣盖添如異時三字是謂駈農民以效啇之為也呂東萊尊遷抑固是以取書而不用志語然紀事之文惟貴明白是以通鑑取志語也
史評
太史公年表于帝王則敘其子孫于公侯則紀其年月列行索以相属編字戢而相排雖燕越萬里而于徑寸之內犬牙可接雖昭穆九代而于方寸之中鴈行有序使讀者簡便舉目可詳此其所以為快也
漢文
漢興文章有數等蒯通隋何陸賈酈生游說之文宗戰國賈山賈誼政事之文宗管晏申韓司馬相如東方朔譎諫之文宗楚辭董仲舒匡衡劉向楊雄說理之文宗經傳李尋京房術數之文宗讖緯司馬遷紀事之文宗春秋嗚呼盛矣
老泉評史通
老泉訐劉子亡史通云世稱其詳且慱然多俚辭俳狀史之紀事將復甚乎其所譏誚者唯子餗為差愈吁其難而然哉楊萬里云知幾史通毛舉前史一字必呵嘗得其所撰高宗武后寶錄而讀之意其可拳石班馬而臧獲陳范也及觀其永徽三年事則曰發遣薛延陀此何等語邪天授二年事則言傅遊藝死矣至長壽二年遣使流人則曰傅遊藝言之也游藝之死至是三年豈有白骨復肉而游魂再返乎古人目睫之論誠有味也二公之論當矣然子玄史通妙處實中前人之膏盲取節焉可也黃山谷嘗云論文則文心雕龍評史則史通二書不可不觀實有益於後學焉【劉子玄子餗作史例三卷】
漢末史傳屈筆
漢末之董承耿紀晉初之諸葛毋丘齊興而有劉康袁粲周灭而有王謙尉迥斯皆破家狥國視死猶生而歷代諸史皆書之曰逆將何以激揚名教以勸事君者乎古之書事也令賊臣逆子懼今之書事也使忠臣義士羞若使南董有靈必切齒于九泉之下矣
五代史
歐陽氏五代史譽之太過其實,至云勝于史記,此宋人自尊其本朝人物之言.要其實未也.史記自左氏而下,未有其比.其所為獨冠諸史,非特太史公父子筆力,亦由其書會萃左氏國語戰國策世本及漢代司馬相如東方朔輩諸名人文章以為楨幹也,五代史所載有是文章乎?况其筆力萎靡不足,窺司馬遷藩籬而云勝之,非公言也.
二唐書
五代劉昫所修唐書因宋祁歐陽修重修唐書遂有新舊唐書之名舊唐書人罕傳不知其優劣近南園張公漫錄中載其數處以舊書證新書之謬良快人意余又觀姚崇十事要說此其大關鍵而舊書所傳問荅具備首尾照映千年之下猶如面語新書所載則剪截晦澀事既失實文又不通良可嘅也歐為宋一代文人而劉乃五代不以文名者其所著頓絕如此宋人徒欲誇當代以誣後世不知可盡誣乎今具載二書之文于左
舊唐書文
先天二年十月皇帝講武於驪山時元崇為馮翊太守車駕幸三百里內合朝覲遣中官詔元崇赴行在上方獵于渭濱而元崇至上曰朕久不見卿思有所問卿可宰相行中行元崇猶後上案轡久之顧曰卿何後元崇曰臣官疏職卑賤不合參宰相行上曰可兵部尚書同中書門下平章事元崇不謝上頗訝之至頓上命宰相坐元崇乃跪奏曰臣三奉作弼之詔未即謝十臣以十事上獻有所不行臣不敢奉詔曰卿悉數之朕當量力而行然定可否元崇對曰自垂拱以來朝庭以刑法治天下臣請政先仁義可乎上曰朕深有望于卿也又曰聖朝自喪師青海未有牽復之悔臣請三數十年不求邊功可乎上曰可矣又曰先朝輕狎大臣或虧君臣之理臣請陛下接之以禮可乎上曰誠黨然有何不可又曰自武氏諸親猥竊權要之地繼以韋庶人安樂太平用事班序錯雜臣請國親不任臺省官凡有斜封待闕等官悉請停罷可乎上曰是朕素志也又曰比來近密侫倖之徒冐犯憲綱者皆以寵免臣請行朝典可乎上曰朕切齒久矣又曰比因侯家戚里貢獻求媚近及公卿方鎮亦為之臣請除租庸賦稅之外盡杜塞之可乎上曰願行之又曰太宗造福先寺中宗造程善寺上皇造金仙玉真觀皆費巨萬耗蠹生靈凡諸寺觀宮殿請止絕建造可乎上曰朕重觀之即心不安而况敢為之哉又曰自燕欽融韋月將獻直得罪由是諫臣阻絕臣請凡在官之士皆得觸龍鱗犯忌諱可乎上曰朕非惟容之亦能行之又曰太后臨朝以來喉舌之任或出于閹人之口臣請中官不預公事可乎上曰懷之久矣又曰呂氏產祿幾危西京馬鄧閻梁交亂東漢萬古寒心國朝為患臣請書諸史冊永為商鑒作萬代師可乎上乃澘然良久曰此事可謂剖肌刻朋者元崇再拜曰此誠陛下致仁政之初是臣千載一遇之日敢當輔弼之任天下幸甚又再拜舞蹈稱萬歲者三從官千萬皆出涕上曰坐卿于燕公下燕公讓不敢坐問之說曰元崇是先朝舊臣合當首坐元崇曰張是紫微宮使臣外宰相不合首坐上曰可元崇遂居坐天下稱賢相焉
新唐書文
帝曰卿宜遂相朕崇知帝大度銳於治乃先設事以堅帝意即陽不謝帝怪之崇因跪奏臣願以十事聞陛下度不可行臣敢辭帝曰試為朕言之崇曰垂拱以來以峻法繩下臣願政先仁恕一乎朝廷覆師青海未有牽復之悔臣願不倖邊功可乎比來壬侫冐觸憲綱皆得以寵觧臣願法行自近可乎后氏臨朝喉舌之任出閹人之口臣願宦竪不與政可乎戚里貢獻以自媚于上公卿方鎮浸亦為之臣願租賦外一切絕之可乎外戚貴主更相用事班蛥荒雜臣請戚屬不任臺省可乎先朝蓺&#63139;衣狎大臣虧君臣之嚴臣願陛下接之以禮可乎燕欽融韋月將以忠被罪自是諍臣沮折臣願羣臣皆得批逆鱗犯忌諱可乎武后造福先寺上皇造金仙玉真二觀費鉅百萬臣請絕道佛營造可乎漢以祿莽閻梁亂天下國家為甚臣願推此鑒戒為萬代法可乎帝曰朕能行之崇乃頓首翌日拜兵部尚書同中書門下三品
五代史學史記
嗚呼自唐失其政天下乘時黥髠盜販袞冕峩巍吳暨南唐姦豪竊攘蜀險而富漢險而貧閩陋荊蹙楚開蠻服剝剽弗堪吳越其尤牢牲視人嶺蛋遭劉百年之間並起爭雄山川亦絕風氣不通語曰清風興群陰伏日月出爝火息故真人作天下同右六一公五代十國世家序也其文豊約中程精彩溢目歐文第一篇也李耆卿謂公之五代史比順宗實錄有出監之色似矣然不知五代史本學史記非學韓也古云學乎其上僅得其中俗云扌&#63140;時高一丈墻打八尺信其然乎
宋史
宋史表首稱相阿魯圖其實歐陽玄之筆也其為卷六百文百萬言自有史冊以來未有若是多者也其自謂辭之煩簡以事文之今古以時盖欲自成一代書而不強附昔人是也其可憾者有紀一事而先後不同一人而彼此不同由修之者非一手也愚觀自古文籍至宋而憾焉非憾乎人也所憾於上之人壞古修史之法也史始於尚書春秋大抵皆一人之筆尚書雖雜出然而紀一事自一篇一篇自一人春秋則孔子特筆而門人一辭不能贊者矣春秋三傳各以其意釋經而其事傳焉若國語若世本若戰國策皆一家言自史記下十七代之書亦皆一人成之唐書雖文忠與景文共之然而卷帙互分兩羙相合至元修宋遼金三史此法壞矣原其所以由胡人在位大臣寡學不欲中國之人擅其所長故不惟其人惟其官不惟其實惟其名其長不知所羙其短不知所委其先後矛盾復何怪哉雖然豈始於宋哉後漢東觀大集群儒著述無主條章靡立由是伯度譏其不實公理以為可焚張蔡二子紏之於當代傳范兩家嗤之於後葉其傳卒亦不廣唐中宗世史司取士每記一事載一言皆閣筆相視含毫不斷義稟監修辭從指授由是劉知幾謂頭白可期汗青無日卒不能成其書也原宋史一書其實類此盖漢唐皆文人相聚元則羯胡相參其形跡之拘忌義例之蒙昧豈特如漢唐人所譏而巳嗚呼元所壞者宋一代史猶之可也而其法遂使嗣代襲用之今曰一代之史可以一人成不以為駭則以為狂矣其貽害於中國禍於斯文者可重為嘅也
綱目减字
司馬溫公資治通鑑云補闕喬知之有婢名碧玉羙色善歌舞知之為之不昏昏與婚古字通用盖言知之惑溺此婢不娶正室也綱目去不字而云知之為之昏盖誤以婚姻之昏為昏惑之昏也字義不明文理不通矣綱目似此類極多盖朱子門人趙師淵奉師命所編朱子固無與也師淵史學既非所長而古文又未經心其疏舛固宜今人以為出於朱子合于春秋殆魏子牟所謂承餘竅之鄙夫誠可笑也
史傳遺事
張唐英論王威高君雅在晉陽謀誅李淵為隋之忠臣胡安國論五代宋令珣死事之跡歐陽公遺之予觀郭忠恕初事湘陰公贇為郭威所殺忠恕佯狂遁去亦清節之士也史皆不能表章之噫若此者亦不幸矣
野史不可盡信
野史不可盡信如唐之河洛春秋誣顏杲卿上祿山降表而郭子儀陸贄之賢皆加誣焉宋代尤多如誣趙清獻娶倡司馬溫公范文正公奔競識者已辯之至于國史亦難信則在秉筆者之邪正也如兩朝國史貶寇凖而褒丁謂盖蒲宗孟之筆也蔡京及卞又誣司馬而謗宣仁太后非楊中立與范冲孰為正之近日李默怨先太師不與翰林及刻孤樹裒談雜入王瓊讎家誣辭嶺南梁億乃梁文康公之弟文康與先太師同年同官本無嫌隙特所趨不同耳億著皇明通紀隱沒先太師之善如正德庚辰嘉靖辛巳改革之際迎立之詔江材之擒皆匿而不書乃以宸濠護衞之請謂先君與之時先君丁憂于家也先君不草威武大將軍敕幾陷于危乃舉而歸之梁公不知寫威武大將軍敕者梁公也內閣有敕書稿簿綴撰者姓名下豈可誣也無乃欲盖而彌章乎其他如灼艾集武官所輯尤不足據
伯夷傳
朱晦翁謂孔子言伯夷求仁得仁又何怨今觀太史公作伯夷傳滿腹是怨此言殊不公今試取伯夷傳讀之始言天道報應差爽以世俗共見聞者嘆之也中言各從所好决擇死生輕重以君子之正論折之也一篇之中錯綜震蕩極文之變而議論不詭于聖人可謂良史矣宋人不達文體是以不得遷之意而輕為立論真西山文章正宗云此傳姑以文取其言又謬若道理有戾即不成文文與道豈二事乎益見其不知文也本朝又有人補訂伯夷傳者異哉
相如傳
史通云史記相如傳具在相如集中子長因錄斯篇即為列傳劉知幾盖及見相如集也然文君夜奔事亦不自諱何哉
禹碑
徐靈期衡山記云夏禹導水通瀆刻石書名山之高劉禹錫寄呂衡州詩云傳聞祝融峯上有神禹銘古石琅玕姿秘文龍虎形崔融云於鑠大禹顯允天德龍畫傍分螺書匾刻韓退之詩岣嶁山尖神禹碑字青石赤形模奇又云千搜萬索何處有森森綠樹猿猱悲古今文士稱述禹碑者不一然劉禹錫盖徒聞其名矣未至其地也韓退之至其地矣未見其碑也崔融所云則似見之盖所謂螺書匾刻非目覩之不能道也宋朱晦翁張南軒遊南嶽尋訪不獲其後晦翁作韓文考異遂謂退之詩為傳聞之誤盖以耳目所限為斷也王象之輿地紀勝云禹碑在岣嶁峯又傳在衡山縣雲密峯昔樵人曾見之自後無有見者宋嘉定中蜀士因樵夫引至其所以纸打其碑七十二字刻於夔門觀中後俱亡近張季文僉憲自長沙得之云是宋嘉定中何政子一模刻於嶽麓書院者斯文顯晦信有神物護持哉韓公及朱張求一見而不可得余生又後三公乃得見三公所未見一奇矣禹碑凡七十七字輿地紀勝云七十二字誤也其文云承帝曰嗟翼輔佐卿洲渚與登鳥獸之門參身洪流明發爾興久旅忘家宿嶽麓庭智營形折心罔弗辰往求平定華嶽泰衡宗疏事裒勞餘伸禋欝塞昏徙南瀆衍亨衣制食備萬國其寧竄舞永奔予又考述異記云空同山有堯碑禹碣皆科斗書淳化閣帖首有禹篆十二字輿地志江西廬山紫霄峯下有石室室中有禹刻篆文有好事者縋入模之凡七十餘字止有鴻荒漾余乃檋六字可辯餘叵識後復追尋之已迷其處矣福建莆田縣陳嵓山有自然仙篆以纸模之形類禹刻何翥詩鳥書蟲文不可識如讀岣嶁神禹碑禹之遺跡靈閟如此號曰神禹抑有由矣予既得禹碑刻作禹碑歌
扶風縣夫子廟碑
扶風縣夫子廟碑首云天地吾知其至廣也云云作者唐大曆二年丁未駕部郎中程浩碑尚在扶風縣今傳為皮日休誤矣皮在僖宗廣明年與大曆相槷年代殊遠不知何以錯誤如此此碑書法清勁仍多古字地作墜三作弎道作&#63150;行巛百&#63151;子作堝&#63141;巛光作灮唐作易&#63140;失天作&#63142;兀善作譱遊作&#63150;&#62674;巛子&#63151;曹作&#62338;&#63139;八&#63139;日
呂梁碑
羅泌云嘗見漢劉耽所書呂梁碑字為小篆而訛泐者過半其可讀者僅六十言碑中序虞舜之世云舜祖幕幕生窮蟬窮蟬生敬康敬康生喬牛喬牛生瞽叟瞽叟產舜質之史記盖同而不言出自黃帝此可以洗二女同姓尊卑為婚之疑矣又他碑所載后稷生台璽台璽生叔均叔均而下數世始至不窟不窟下傳季歷猶十有七世而太史公作周紀拘於國語十有五王之說乃合二人為一人又刪縮數人以合十五之數不知國語之說十五王皆指其賢而有聞者非謂后稷至武王千餘年而止十五世也太史公亦迂哉
石經考
漢靈帝光和六年刻石鏤碑載五經文於太學講堂前此初刻也蔡邕以熹平四年與五官中郎將高堂谿典彈議郎張訓韓說太史令單颺奏求正定六經文字靈帝許之邕乃自書丹於碑使工鐫刻立於大學門外此再刻也魏正始中又立古篆隸三體石經古文用鳥跡科斗體篆效史&#62694;&#63139;榴李斯胡母敬體隸用程邈體晉永嘉中王彌劉曜入洛焚毀過半魏世宗神龜元年從崔光之請補石經唐天寶中刻九經於長安禮記以月令為首從李林甫請世五代孟日&#63139;永在蜀刻九經最為精確是時僣據之主惟日&#63139;永有文學而蜀不受兵又饒文士故其所製尤善朱子論語註引石經者謂孟蜀石經也宋淳化中刻于汴京今猶有存者
九鼎入秦
昭襄之世既書九鼎入秦矣始皇二十八年曷又書使千人沒泗求周鼎不獲乎吁此太史公深意也秦有并吞天下之心非得鼎無以自觧於天下九鼎入秦之說虛言以欺天下也秦史矇書以欺後世也太史公從其文而不改又於始皇紀言鼎沒泗水以見其妄鼎果在秦曷為又入水以求之乎又於新垣平傳言九鼎淪於泗其事益白矣然則鼎曷能沒於泗舒雅云威烈王時九鼎震震之者淪之兆也既震矣曷為不能沒哉宋太丘社亡自亡也社能自亡鼎之自沒亦理也且秦之金人十二靈爽艻矣魏人徙之則澘然下泣况神禹之鼎乎龍泉之劍入平津湛盧之劍去楚國彼固非鼎匹也神物義不污秦明矣宋子虛言事有若實而妄者秦得周鼎也有若誣而實者鼎入泗水也楊子曰予觀關羽上玊璽牋云璽潛漢水伏于淵泉暉景燭曜靈光徹天歎曰璽者楚璞秦刻爾何光怪若是况夫鼎者鬪苞著之乾象羲文垂之易卦剏於禹歷三聖之神聖乎酈道元曰東周顯王四十二年九鼎淪沒淵泗秦始皇時見于斯水始皇大喜使數千人沒水求之系而行未出龍齒斷其系故語曰稱槳太早絕鼎系此則孟浪之談予無取焉
大招
楚辭招魂一篇宋玊所作其辭豐蔚穠秀先驅枚馬而走僵班楊千古之希聲也大招一篇景差所作躰製雖同而寒儉促迫力追而不及昭明文選獨取招魂而遺大招有見哉朱子謂大招平淡醇古不為詞人浮豔之態而近於儒者窮理之學盖取其尚三王尚賢士之語也然論詞賦不當如此以六經言之詩則正而葩春秋則謹嚴今責十五國之詩人曰焉用葩也何不為春秋之謹嚴則詩經可燒矣止取窮理不取豔詞則今日五尺之童能寫仁義禮智之字便可以勝相如之賦能抄道德性命之說便可以勝李白之詩乎
廣文選
予閱廣文選中山王文木賦乃以文為中山王名而題作木賦宋王微詠賦乃誤王為玊而題云微詠賦下書宋玊之名不知王微乃南宋人史具有姓名阮步兵碑乃東平太守嵇叔良撰而妄作叔夜不知叔夜之死先於阮也其疏謬如此
張良鴻溝之諫
項羽兵少食盡乃約中分天下漢王欲西歸張良諫曰今釋弗擊是飬虎自遺患也程子曰張良才識高遠有儒者氣象而亦以此說漢王不義甚矣升菴楊子曰程子之言迂矣張良此言正所以為義也且張良之佐漢本為報韓仇韓仇者誰先則無道之秦後則不仁之羽也且秦之無道甚於商紂羽之不仁埒於嬴秦高祖之誅秦灭項何異於書所謂兼弱攻昧取亂侮亡易所謂湯武革命順天應人乘此機不取則大事去矣天下何時而息肩乎程子之所謂義必欲漢王守小信而西歸項羽復熾則天下生靈死于干戈者又不止長平四十萬而已儒者立論何其迂哉
李密陳情表
李密陳情表有少仕偽朝之句責備者謂其篤於孝而妨於忠嘗見佛書引此文偽朝作荒朝蓋密之初文也偽朝字蓋晉改之以入史耳劉靜修詩若將文字論心術恐有無邊受屈人盖指此類乎近日趙弘道作令伯祠記辯偽朝字惜未見此
出師表缺句
孔明出師表今世所傳皆本三國志按文選所載先帝之靈下若無興德之言六字他本皆無於義有缺當以文選為正
周后稷世
史記世本國語載后稷至文王凡十五世愚按后稷始封至文王即位凡一千九十餘年而止十五世可疑也或曰上古人多壽考然而父子相繼三十年為一世常理也以十五世而衍為一千九十餘年即使人皆百歲亦必六十而娶八十始生子而後可叶其數豈有此理邪稷與契同封契至成湯四百二十餘年凡九十四世而稷至文王年倍而世半之何稷之子皆長年而契之子孫皆短世乎此又可證也夫以周家帝王之世國史載之猶難明若此近世家譜可盡信乎
微子面縳
史記宋世家武王克商微子肉袒面縳左牽羊右把茅亡弟恒讀史至此謂予曰微子有四手兄知之乎予曰書傳未聞乃笑曰使無四手何以既面縳而又有左手牽羊右手把茅乎然究言之皆必無之事肉袒面縳出於左氏乃楚人以誑莊王受鄭伯之降借名于武王□誣微子也史云微子抱祭器而入周既入周矣又豈待周師至而後面縳乎又究而言之抱器入周亦必無之事劉敞曰古者同姓雖危不去國微子紂庶兄也何入周之有論語云去之者去紂都也雖去不踰國斯仁矣
青雲
史記云伯夷叔齊雖賢得夫子而名益彰顏淵雖篤學附驥尾而行益顯閭巷之人欲砥行立名者非附青雲之士惡能施於後世哉青雲之士謂聖賢立言傳世者孔子是也附青雲則伯夷顏淵是也後世謂登仕路為青雲謬矣試引數條以證之京房易占青雲所覆其下有賢人隱續逸民傳嵇康早有青雲之志雲史陶弘景年四五歲見葛洪方書便有飬生之志曰仰青雲覩白日不為遠矣梁孔稚圭隱居多構山泉衡陽王鈞往遊之珪曰殿下處朱門遊紫闥詎得與山人交耶鈞曰身處朱門而情遊滄海形入紫闥而意在青雲又袁彖贈隱士庾易詩曰白日清明青雲遼亮昔聞巢許今覩臺尚阮籍詩抗身青雲中網羅孰能施李太白詩獵客張兔置不能挂龍虎所以青雲人高歌在岩戶合而觀之青雲豈仕進之謂乎王勃文窮且益堅不墜青雲之志即論語視富貴如浮雲之旨若窮而常有覬覦富貴之心則鄙夫而巳矣自宋人用青雲字於登科詩中遂誤至今不改
蜀取劉璋
漢昭烈於十六年冬從劉璋之迎而擊張魯是時孔明留守荊州至明年乃自葮萌據涪出法正之計昭烈亦強忍從之若使孔明在舉措當不如此今以取劉璋為孔明病盖亦未之考也
巧說少信
史記貨殖傳南楚好辭巧說少信諸家不觧此句余謂有為神農之言者許行自楚之滕莊周與惠子俱濠人宋玊作大小言賦又作神女高唐賦韓詩外傳載孔子與子貢交辭於漂女皆南楚巧說少信之明證也
漢世武技
漢書王尊傳迹射士千人注迹射言能尋跡而射取之也又有射聲校尉言聞聲而能射之合二條觀之見漢世武事選練之精如此
如日夜出
漢書武帝紀建元二年有如日夜出諸家無註予觧之曰曷言乎如日光如日也曷不言日夜出日不夜出夜出非日也有不宜有也曷為書紀異也晉書書有日夜出高三丈遂日之矣班氏書法春秋復起亦不能易矣班之敘傳自目為春秋考紀有意於續獲麟乎讀者愛傳志之宏慱而忘考紀之簡嚴何哉
錢鏐
司馬溫公通鑑載吳越王錢弘佐年十四即位溫恭好書禮士問倉吏今蓄積幾何曰十年王曰軍食足矣可以寬吾民乃命復其境內稅三年歐陽永叔五代史乃云錢氏自武穆王鏐常重歛以事奢侈下至魚鷄卵鷇必家至日取每笞一人以責其負則諸案吏各持簿于庭凡一簿所負唱其多少量為笞數笞巳則以次唱而笞之少者猶積數十多者百餘人不堪其苦歐陽史司馬鑑所載不同可疑也胡致堂曰司馬氏記弘佐復稅之事五代史不載歐陽修記錢氏重歛之虐通鑑不取其虛實有證矣予按宋代別記載歐陽永叔為推官時眤一妓為錢惟演所持永叔恨之後作五代史乃誣其祖以重歛民怨之事若然則挾私怨於褒貶之間何異於魏收輩耶
老泉公論
蘇老泉云唐三百年文章非兩漢無敵而史之才宜有如丘明遷固而卒無一人可與范曄陳壽比肩公矣乎其論乎盖雖韓愈順宗實錄亦在所不取也而宋儒乃以五代史並遷此不足以欺兒童而可誣後世乎
君主妻河
史記年表秦始以君主妻河君主秦君之女其曰君主猶後世公主也妻河沉之河水如河伯娶婦故事盖戎俗也呂東萊作大事記不達君主之義改主為生又改生作甥失之遠矣是以君子無貴鑿也
秀羸多能
北史稱崔治尫纖懦弱胷中所懷乃過甲兵不如說苑稱孫叔敖秀羸多能四字文而不贅先秦文人造語如商彜周鼎因物賦形文質得中後世不朴則雕矣
角端步搖
晉書載記贊角端掩月步搖翻霜按角端謂弓也李陵遺蘇武角端弓知胡人以角端弓為貴耳步搖者慕容也初莫護跋入居遼西燕代名冠步搖諸部因目之為步搖後訛為慕容因以為氏焉
景雲年
孫之翰唐論中宗景龍四年睿宗即位未踰年而改元景雲之翰書去其元字而書景雲年慎謂前若書景龍四年正月至五月自五月後上書景雲六月至十二月庶得其實而貶亦在其中矣之翰之論曰古之人君即位必踰年而改元者先君之年不可不終也後君繼位不可無始也一年不可二君也不終則忘孝矣不始則無本矣一年二君則民聽惑矣故書景雲年戒無禮而正不典也噫凜凜乎春秋之筆也之翰名甫吾蜀人所著唐論筆力在范祖禹之上與青神王當所編春秋名臣傳皆有史遷之風今肝傳于世惜哉
姚璹謟武后
武后時明堂災姚璹云成周宣榭火卜世愈隆漢武建章災盛德彌永其謟而曲如此史乃以之與狄仁傑王方慶同傳異哉張唐英云求璹其侶乃與洛水進赤石者可為同等可污狄王二公之傳哉按唐語林武后時爭獻祥瑞洛濱居民有得石而剖之中赤者獻于后曰是石有赤心后欲賞之李日知曰此石固有赤心其餘豈皆謀反耶唐英所引盖此事語林罕傳人亦鮮知此語所出誠可為史中笑柄耳宋汪彥章為張邦昌雪罪表云孔子從佛佾之召本為尊周紀信乘漢王之車盖將誑楚其顛倒是非助佑姦逆與姚璹對武后正相類其能免斧钺之誅於君子之論哉
李泌家傳
柳琵稱李泌佐肅宗兩京之復謀居多其功大於魯連范蠡而取范陽之謀其首也史多逸其事惟鄴侯家傳為詳司馬公通鑑多載之至朱子綱目乃以家傳出其子孫門生疑非實錄善乎眉山史炤之言曰家傳誠不可盡信亦豈得盡不信哉
韋月將崔善正
洛陽布衣韋月將上言武三思濁亂椒房淅西布衣崔善正上言李錡謀為不轨身死而無益于事史且微其名噫亦可憐矣易曰壯於趾往不勝為咎二子之謂乎
袁生
陸機漢高祖功臣頌曰袁生秀朗沈心善照漢旆南振楚威自撓大略淵回元功響效邈哉斯人何識之妙按漢書轅生說漢王曰願君出武關項王必引兵南走王深壁令滎陽成皋且得休乃復走滎陽如此則楚所備者多力分漢得休復與之戰破楚必矣其後高祖未酧其賞故史不列于功臣之數陸機作頌乃儕之二十一人之列可謂發潛闡幽矣王應鱗曰轅生說行而身隱鴻飛魚潛脫屣圭組遠希魯連近慕董公亦古之逸民不可與辯士說客並論也慎按姓氏書轅生乃轅塗之後漢有轅固生之後也其後去車為袁後漢袁良碑敘其世系曰當秦之亂隱居河洛高祖破項實從其策天下既定還宅扶樂文失其名碑亦門&#63141;報焉非陸士衡王伯厚發其潛德人亦罕知之予故彙之以補班史之遺焉
牛繼馬
晉書云初玄石圖有牛繼馬後故宣帝深忌牛氏遂為二榼共一口以貯酒帝先飲其佳者而以毒酒鴆其將牛金而恭王妃夏侯氏竟通小吏牛氏而生元帝今通鑑省其文竟云通小吏牛金而生元帝牛金可謂枉著一死又負穢名殊可笑也又按唐元行冲元魏之後著魏典三十卷引魏明帝時西柳谷瑞石有牛繼馬之像舊時謂元帝本出牛氏誣辭也魏道武帝名犍繼晉受命此其應也
晉惠帝
晉書載惠帝聞蛙鳴問為官蛙私蛙見餓者云何不食肉麋由此言之愚昧甚矣及蕩陰之敗兵人引嵇紹斬之帝曰忠臣也勿殺紹血濺帝衣左右欲浣衣帝曰嵇侍中血勿浣也由此言之英明甚矣一惠帝也相去數年何其乍愚乍明如此史之言或虛或實必居一於此矣
桓溫誣海西公
晉廢帝為桓溫所廢降為海西公又矯太后詔數其昏濁潰亂動違禮度有此三孽不知誰子人倫道喪醜聲遐布溫之矯詔盖皆誣辭又造謠言謂海西公不男使內人與向龍交而生子所謂本言是馬駒今詫成龍子也又欲殺海西三子乃造謠云青青御路楊白馬紫游韁汝非皇太子安得甘露漿謠言傳布人遂以為實矣溫既殺君不厚誣其惡何以為辭按臧榮晉書云廢帝深慮橫禍乃杜塞聦明既廢之後終日酣暢耽于內有子不育以保天年時人憐之為作歌焉以此證之桓溫矯詔之辭姦黨偽造之謠其可信乎海西公可謂受誣千載矣溫公通鑑書此亦不分別史氏之言其可盡信乎
包諝
包諝誣顏杲卿上祿山降表凌凖誣郭子儀奪王甫之功李肇之誣李泌定麻姑送酒柳珵誣陸宣公計謟竇參小人誣君子何所不至而後世不成人之羙者往往信之朱子綱目亦不取麻姑送酒事李泌匡復之功亦大矣此小過似可恕也况司馬溫公通鑑元以此事入考異傳疑而綱目乃升為正丈君子與人為善之意何在乎或者門人妄筆非朱本意
大范小范
范仲淹鎮延安夏人相戒曰小范老子胸中有數萬甲兵不比大范老子也注大范名雍仲淹之父傳之至今無人知其誤者按范仲淹作范雍墓志云公諱雍字伯淳蜀人也為龍圖待制振武軍節度使鎮延安卒謚忠獻又觀富鄭公作范文正公墓志云仲淹父名墉為錢俶掌書記仲淹二歲而孤隨妣陳氏再適朱氏則雍豈仲淹之父乎相傳不考之誤至此世系且不明則史之善惡是非顛倒多矣
王庭珪
陳桱續宋元綱目書王庭珪送胡銓詩逢秦檜之怒分注云貶辰州以死按鶴林玊露云王庭厓自檜死後還家年八十九歲孝宗召見年老足弱令一孫扶上殿孝宗慰諭再三特官其孫以此考之庭珪未嘗死於辰州也後世多以正史證小說之誤小說信多詆訛然拜官召見昭昭在當時耳目必不敢謬書如此是小說亦可證正史之誤也緣定宇一時信筆辰州下多增以死二字爾
虞雍國忠肅公守唐鄧欲取長安事
虞雍公允文既成采石之功朝廷付以襄漢上流重任公知唐鄧勝勢可以牽制虜兵則隴右之師可以平取長安章奏凡十餘上且曰朝廷必欲割唐鄧以和臣即挂冠而去是歲六月孝宗受禪盡棄陝西新復州郡省符以公知夔州又割海泗唐鄧以和眉山任夑曰諸葛孔明草廬中與昭烈論取天下先取荊益待天下有變則一軍出隴右一軍出荊襄亦欲掎角取雍爾其後關羽巳失襄陽則孔明右臂已斷天下形勢非復草廬中所料矣是故魏延嘗欲以奇兵取長安孔明不從盖無掎角故也天若祚漢關羽尚在襄陽孔明以大軍出隴右而許洛之間又有徙都之警則孔明可以端坐而得長安何至乘危徼幸用魏延之策哉自頃中原有事采石成功天下勝勢孔明欲而不之得者一旦在我而以再從虜人市和之詐失此機會可扼腕切齒矣慎按虞允文采石之戰陝西州郡盡復歸宋允文城唐鄧而虜將蕭定遠以四千騎夜走汴矣唐鄧間士民爭持牛酒拜馬前邯鄲之民徤武者聚義兵千餘人遮殺其歸卒以待宋師而宋師不至武遂遇害當時人心時勢如此若從允文之策恢復在指日矣何以言之岳武穆之世金國方興而兀术幹離不皆善用兵取之亦不易海陵之主無道遇弒國又無將取之比武穆之勢極易而宋之君皆孱主臣皆姦邪失此機會樓舩載國胥沈於海非不幸也自取也○允文城唐鄧欲取長安事不見於史而見于任夑之文徤武遺民之忠勇亦不見於史而見于范成大之北轅錄予特表之
海鰌船
采石戰艦曰蒙衝廣而確口海鰌輕而駛紹興辛巳逆亮至江北掠民船指麾欲濟虞允文伏舟於七寶山後令曰旗舉則出伺其半渡卓旗于山人在舟中踏車以行船但見船行而不見人虜以為纸船也舟中忽發一霹靂礮盖以纸為之而實以石灰硫黃礮自空而下墜水中硫黃得水而火自水跳出其聲如雷糸&#63140;氐裂而石灰散為烟霧眯其人馬之目只尺不相見遂壓虜舟人馬皆溺大敗之【楊誠齋海鰌舩賦序】
子細
北史源思禮傳為政當舉大綱何必太子細也杜詩野橋分子細【俗語本此】
畢炕死節比顏平原
畢炕天寶末為廣平太守拒安祿山城陷覆其家唐書附於其父搆傳盖取韓文公所撰畢坰銘而炕之名不書于忠義傳故昌黎云廣平之節如此而子不荷其澤嗚呼河北二十四郡豈獨一顏平原乎溫公通鑑亦失書
柳沆獻替比陸贄
廣德元年十一月翰林學士柳沆上疏請斬程元振於是削元振官放歸田里見于東坡文而唐書不為沆立傳詞臣獻替不獨陸贄李絳也
房琯
司空圖詠房琯詩云物望傾心久匃渠破膽頻謂祿山初見分鎮詔書附膺嘆曰吾不得天下矣琯奏遣諸王為都統節度此誠可以為社稷功矣唐書不載故特為表出之當時杜甫救房琯亦不及此事其後輓房公詩有一德興王後之句盖指此也
磨衲集
磨衲集王庭秀作于紹興壬子考其論議以鄭俠為妄言陳東為鼓變是熙豐之法度非元佑之紛更謂黨人子孫為謬賞以蘇黃文章為末藝擬程子之學于墨以易傳為謝楊刪潤成書詆趙張二相尤力盖自紹聖以來憸奸茂惡蚓結蛇蟠家以荊舒為師人以章蔡為賢邪說詖行沉酣入骨髓更中天之禍蕭艾不薅枝蔓益甚人心不正其害烈于洪水猛獸信矣王庭秀者亦何幸逃少正邜之誅耶

【四十八卷】＋史類一
【史類一】＋女媧配享功臣 ＋神農本草 ＋黃帝巾几銘＋湯文武＋周公大禹 ＋古聖賢壽 ＋臯夔讀何書＋羿射九烏 ＋逆取順守 ＋季札墓＋關睢之亂 ＋辟雍非大學＋興王良佐 ＋四皓廟碑 ＋井田封建 ＋封建 ＋董子論飬生＋春秋孟子 ＋子貢多學之對 ＋漢文帝重農＋秦之惡＋秦一統十五年 ＋漢辭深厚 ＋公冶長通鳥音 ＋漢待宗室 ＋宋統似晉 ＋宋之人君勤身 ＋宋主禮儒臣＋孔明淵明 ＋趙清獻不知周茂叔 ＋李泰伯不喜孟子＋李綱四人持正 ＋讀書不求甚觧 ＋人主儉德 ＋君能容諫 ＋五楚四燕四趙三韓 ＋先憂後樂 ＋元世祖祀於帝王廟 ＋陳張二寇 ＋內夏外夷 ＋禦戎無上策＋女&#63140;易徒 ＋徙斯訓＋濮人 ＋安南 ＋雕題繡腳 ＋蜀才 ＋蜀士 ＋蜀詩人＋蜀之隱逸 ＋蜀詩人王謙＋蜀士在唐居首選者 ＋蜀賢五相 ＋蜀八仙＋蜀無史職 ＋蜀志遺事 ＋孌童崽子 ＋張安貧兒鏤臂文＋語忘敬遺 ＋衙前散從 ＋牝朝 ＋春宵秘戲圖＋呂將軍貂蟬＋&#62759;&#63140;巢婢 ＋絡耕道＋圍棊勢＋五情六情 ＋桓玄時童謠＋吳元濟將敗之兆＋芳札良書 ＋辯大明寺壁上隱語 ＋春帖 ＋浮生喻＋皇甫謐言厚葬之禍 ＋文苻如雨 ＋百函十札 ＋射人意＋同能不如獨勝 ＋華牘 ＋墨汁 ＋弦詩想蓬萊＋東坡與佛印戲語＋象經 ＋張千載＋詔首 ＋李光弼中潬之戰＋中興戰功不紀武穆
太史升菴文集四十八卷 成都楊慎著　從子有仁編輯 後學趙開美校
女媧配享功臣
宋崇寧祀歷代帝王皆以功臣配享而女媧氏獨無盖傳記闕也于觀緯書云女媧氏命娥陵氏制都良管以一天下之音命聖氏為班管以合日月星辰名曰充樂又令隨作笙簧是三人皆女媧氏之臣也豈曰傳記闕乎若以緯書不足信則伏羲氏之烏明木提軒轅之風后力牧亦緯書也當時蔡京輩寡學往往如此
神農本草
白字本草相傳以為神農之舊未必皆出於神農後人增之爾然其中如腸鳴幽幽又云勞極洒洒又云髮髮療小兒癎大人痓仍自還神化又云立冬之日菊卷栢先生為陽起石桑螵蛸凡十物使主二百草為之長立春之日木蘭射干先生為柴胡半夏使主頭痛四十五節立夏之日蜚廉先生為人參茯苓使主腹中七節保神守中夏至之日豕首茱萸先生為牡蠣烏喙使主四肢二十三節立秋之日白芷防風先生為細辛蜀漆使主胸背二十四節此文近素問恐非後世毉能為也又據此文以立冬為首別考緯書謂三皇三正伏羲建寅神農建丑黃帝建子至禹建寅宗伏羲商建丑宗神農周建子宗黃帝所謂正朔三而改也立夏之後復列夏至而後言立秋與素問長夏之說同所謂五氣順布行四時也
黃帝巾几銘
無掘壑而附丘無舍本而治末日中必彗操刀必割執斧必伐日中不彗是謂失時操刀不割是謂失利執斧不伐賊人將來涓涓不塞將為江河熒熒不救炎炎柰何兩葉不去將用斧柯此銘漢以下文士多引用之而不見其全惟見於兵書如此
湯文武
牛僧孺曰不得巳而有天下則曰仁得已而有天下則曰利善畏其利善决其仁皆聖人也湯文武是也聖人視斯民猶襁褓在焚溺無不挈者然則挈而授其家乎將遂挈而有之乎彼家無人而有之不得已而仁矣家有人而有之則得已而利矣夏無人也【謂無微子】湯有以决其仁殷有人也文王畏其利前賢明湯意故無伯夷後聖明文王之意故曰周可謂至德也已東坡武王非聖人之論與此同意
周公大禹
東坡乞一言於徐仲車曰自古皆有才獨稱周公之才自古皆有功獨稱大禹之功以其有德以將之也
古聖賢壽
啇伊尹壽百有五歲見竹書紀年周太公壽百有十歲見金石錄漢竇公本魏文侯樂官至漢文帝時二百八十歲見懷瓘書斷魏羅結壽百三十歲見北史唐李元爽一百三十六歲見白樂天集蜀范長生先事劉玄德至李特時一百三十餘年宋譙定百三十餘歲猶橫經授易見蜀志則彭祖之壽非誣也
臯夔讀何書
王安石與公卿爭新法曰君輩坐不讀書耳趙閱道折之曰臯夔稷契所讀何書此言未足以折安石皋夔豈不學者耶若折之曰相公誤矣共工驩兜孔光張禹豈不讀書邪則能折其口而理亦恊矣
羿射九烏
古傳言羿射日落九烏烏最難射一日落九烏言射之捷也而後世不得其說者遂以為射九日矣流俗謬說而傳怪文士循名而騁奇異哉
逆取順守
漢儒謂湯武逆取而順守此言非也易曰武湯革命順乎天而應乎人焉有逆而可以順天應人乎左傳曰以亂取國奉禮以守猶懼不終季文子猶知其不終也而謂湯武為之乎然逆取順守之言實本于左氏而又轉失其指矣
季札墓
孔子題季札墓嗚呼有吳延陵君子之墓君字今誤讀為季非也其字作□形與義與季不合也按篆書郡字有从此為偏傍者可証為君字無疑
關睢之亂
晉司馬彪傳云春秋不修則仲尼理之關睢既亂則師摯修之此以亂為錯亂之亂其說亦異
辟雍非大學
魏書鍾繇傳明堂所以祀上帝靈臺所以觀天文辟雍所以脩禮樂大學所以集儒林高禖所以祈休祥既稱大學又稱辟雍可證辟雍非大學也明矣
興王良佐
陸宣公云興王之良佐皆季代之棄材歐陽公云勝棊所用敗棊之著也興國所用亡國之臣也
四皓廟碑
四皓有羽翼太子之功其沒也惠帝為之製文立碑此乃上世人主賜葬人臣恤典之始通典文獻通考皆不之載而四皓碑目集古錄金石錄鄭樵金石略皆遺之獨見于任昉文章緣起故持表出之
井田封建
或問柳子厚言封建之非而胡寅仲以為封建不可非區慱言井田難行而張子厚以為必可行其說孰是曰孔子論繼代曰損益可知孟子論為國曰潤澤在子使孔孟生於三代之後其損益潤澤可知已言治而必曰井田封建是謂生今反古也亦宜
封建
昔之論封建者曹冏陸機劉頌魏徵李百藥顏師古劉秩杜佑自柳宗元之論一出而諸子之論皆廢蘇子瞻志林一出而柳子之論益明余得拾其遺而禆之曰封建始于黃帝不得其利已受其害矣蚩尤亦諸侯也上干天紀下肆民殘以帝之神聖七十戰而僅勝之亦殆哉岌岌乎矣其餘畫野之君分城之主雖有蚩尤之心而未露蚩尤之跡帝固不得而廢之也嗣是九黎亂德矣防風不朝矣有扈叛逆矣夷羿篡弒矣昆吾雄伯矣皆諸侯之不靖者其餘尚多有之而載籍散亡不可以悉至周則其事又可睹矣大封同姓以及異姓謂之萬國其初建之意亦曰藩屏京師也夾輔王室也使民親於諸侯而諸侯自相親也成康繼世未百年間昭王南廵而膠舟溺死矣穆王西廵而徐偃煽亂矣藩屏焉在乎夾輔焉在乎至於春秋戰國干戈日尋迄無寧歲肝腦塗地民如草管烏在其為親也其立之政典防其僣竊為述職之制曰一不朝則貶其爵再不朝則削其地為建國之典曰負固不服則伐之內外亂鳥獸行則灭之其法似嚴矣周之世諸侯之不朝多矣貶誰之爵乎削誰之地乎矧敢曰六師移之乎負固不服先莫如秦楚後莫如吳越天王方且遷避之不暇敢言伐之一字乎內外亂鳥獸行莫如晉之齊姜衞之宣姜魯之文姜哀姜二嬖之子非類之孽方為太子而世其君天王冊命之不暇敢言灭之一字乎三朝之制殆為虛設九伐之典亦是彌文則封建非聖人意明矣腐儒曲士是古非今猶言封建當復予折之曰欲目睹封建之利害何必反古今有之矣川廣雲貴之土官是也夫封建起於黃帝而封建非黃帝意也土官起於孔明而土官非孔明意也勢也封建數千萬年至秦而廢土官歷千百年川之馬湖安氏弘治中以罪除廣之田州岑氏正德中以罪除而二郡至今利之有復言復二氏者人必群唾而眾咻之矣封建之說何以異此然欲復土官則人知非之而復封建人不之非是知一方之利害而不知天下之利害知今之勢而不知古之勢也非腐儒而何哉曰如此則三代聖人猶有弊法邪曰易曰易窮則變變則通禮曰禮時為大順次之三代之上封建時也封建順也秦而下郡縣時也郡縣順也總括之曰封建非聖人意也勢也郡縣非秦意也亦勢也窮而變變而通也雖然是說也非柳子蘇子之說也孔孟有是說矣孔子繫易曰陽一君而二民君子之道也陰二君而一民小人之道也孟子曰天下惡乎定定于一夫封建之制國各有君君各紀元是非二君將千百其君矣惡能定于一不定于一惡能不亂使孟子生於秦漢之後必取柳蘇識時之說而兩胡腐儒將麾之門墻之外矣
董子論飬生
董仲舒曰天地之氣不致盛滿不交陰陽是以君子甚愛氣而謹游於房是故新壯者十日而一游於房中年者倍新壯【謂二十日也】始衰者倍中年【四十日也】中衰者倍始衰【八十日也】大衰者以月當新壯之日【十月也】而與天地同節矣然而其要皆期於不極盛不相遇疏春而矌夏涸秋而暌冬飬微陽而固天地之房謹微陰而助收歛之藏又曰壽者醻也壽有短長由飬有得失自行可久之道者其壽醻于久自行不可久之道者其壽亦醻于不久故曰壽者醻也
春秋孟子
春秋惡絕秦楚而大學引秦誓楚書孟子羞稱五伯而引晏子之言述百里奚之功此皆聖賢憎而知其善也
子貢多學之對
子曰賜也以予為多學而識之者與對曰然非與子貢非不知也盖辭讓而對事師之理也鬻子對文王武王成王皆曰唯疑豈方唯而亦疑乎對君之體也太史公曰唯唯否否盖古之對友亦如此又可以證
漢文帝重農
農者天下之本文帝二年正月親耕籍田之詔見之農天下之大本又於是年九月賜天下今年田租之半見之農天下之本又於十三年六月除田之租稅見之可謂三致意於農矣二年正月而賜天下田租之半十二年三月而賜農民今年半租十三年六月而除之租稅除者永除之也始也再賜半租於是遂除之非帝之躬儉國有餘蓄能若是乎帝之言曰勤身從事而有租稅之賦是為本末無以異也夫其本其重在農則其末其輕在商賈矣文帝以致民殷富者其知本末也三代而後一人而已抑農者天下之本一言必古田畯之書疇官之典有之故三見於文帝之詔四見於景帝後三年之詔五見於武帝元鼎六年之詔成帝陽朔四年之詔則曰邵農明帝永平四年之詔則曰祈農章帝元和元年之詔則曰急耕稼致耒耜至昭烈入蜀倥偬戎馬而首立督農之官漢氏重農彷彿周人皆文帝之家法也愚嘗因是論之漢所用夏人貢法也如龍子之言貢法信不善矣然此言論法也非論人也以禹啟為君皋益為臣有使民盻盻然之事乎漢文帝能賜民田租禹啟豈在漢文之後乎宋王安石行新法害民極矣君子在州縣寬之一分民受賜一分皋益豈不若宋代州縣之臣乎意者賜租之法三代之遺文帝去古未遠倣而行之未可知也孟子引龍子之言必欲滕君復井田是時也壞未及半猶可復焉至秦開阡陌巳久雖孟子復生亦必因時立法不為此論矣後之欲復井田者必迂儒曲士也有愛民之心若文帝可也
秦之惡
秦之惡天下之所同惡也故曰強秦言其不聽也曰暴秦甚矣曰嫚秦言其無禮義也曰孤秦言天下所不與也曰獷秦以犬况之也抑又甚矣曰無義秦曰無道秦惡之至矣盡矣孔孟不如其邦所以為聖為大賢魯仲連不肯帝之所以為高士也與古之姦臣何代無之其惡未有如秦檜之甚者也人之惡之亦未有如惡檜之甚者也至其子若孫不肯祖之是其餘殃百世猶未斬也
秦一統十五年
秦享國三十六年因杜牧阿房賦而不考其實也秦自羸姓二十六年庚辰盡灭六國稱始皇帝至其沙丘之死為辛卯僅十二年胡亥子嬰共三年甲午秦亡則一統之日十五年爾杜牧文人辭賦之語不足多較司馬公作通鑑乃於灭周之歲遽以正統書秦灭周惟恐其晚帝秦惟恐其遲豈春秋正統之義哉朱子綱目悉改之所謂統正於下而人道定信矣劉氏書法尹氏發明不能一言贊之何哉
漢辭深厚
貢禹乞骸元帝詔荅之引傳曰亡懷土所稱傳者即論語小人懷土之文易小人二字作亡盖嫌於以小人稱其臣漢世訓辭深厚皆此類也後世平交間辨難之文即如怒罵况君臣之間乎
公冶長通鳥音
世傳公冶長通鳥語不見於書惟唐沈佺期燕詩云不如黃雀語能免冶長灾白樂天烏鶴贈荅詩序云余非冶長不能通其意似實有其事或在亡逸書中如衝波傳魯定公記之類今無所考耳
漢待宗室
漢之待宗室其嚴乎河間獻王子禮以恐喝取鷄失侯罪亦微矣獻王漢之賢惟城也二子亦以取鷄失侯一以酧金失侯曷不以其父之賢而原之乎意者景帝先有意立獻王而　武帝憾之乃發於其子歟
宋統似晉
世之說者曰三代而下天下一統者漢唐宋而巳秦晉及隋合而復分祚又不久不得比之矣余謂漢唐可稱一統宋僅與晉比爾不得並漢唐也宋自太祖開基僅得五代之土宇而河東江南閩蜀嶺南十國未平史氏未嘗以一統例書之至數年諸國始平至真宗而納幣於契丹矣四傳至神宗而王安石割七百里地以獻遼矣至徽宗入虜而高宗稱臣矣河西河北之地則終宋之代未嘗得其土之一毛漢唐疆域不如是之隘而一統之日曾不得如西晉之久及其南渡以後享國差長於典午而氣息奄奄不啻倍焉尚時有人問邵堯夫國祚不荅架上取晉紀示之徽欽之事正符懷愍是宋之擬晉邵子固有說矣余嘗謂宋之得國非有深仁厚澤大烈顯功幸取於孤兒寡婦之手與劉知遠郭威無大相遠而趙普佐命不足比周之王朴况敢望張良李靖乎方是時曹翰欲取幽州并契丹普乃妬忌而巧阻之以方興之師而不能克久疲之遼仗全勝之勢而不能制蕞爾之夏景德之際寇凖之謀不盡用而有靖康靖康之中李綱之策不肯行而有江左始也太祖太宗之時則奉夷狄如驕子繼而真宗仁宗之世則敬之如兄長至南渡則事之如君父矣晉之東猶振刷磨淬灭慕容灭姚秦灭李蜀是蟲死不僵虎斃猶立也以此言之宋尚不得比晉而况於漢唐乎吾師李文正公樂府云晉之東非失據宋之南竟何處盖確論也然則一統之盛過漢唐而追三代孰有踰我大明之今日乎
宋之人君勤身
唐代人君雖在宮禁出輿入輦宋太祖內訓皆步自內庭出御前殿亦欲涉歷廣庭稍冐寒暑此勤身之法也事見呂大防奏議余謂人主宮闕深遠輿輦不為過今之官府自廳事送客至中門多乘轎而廻數十步之間何必乃爾况皆起自徒步寒儒乎
宋主禮儒臣
宋之君崇禮儒臣過於漢唐正史之所遺者有二事其一真宗臨楊礪之喪降輦步吊重其清介也其二富弼母卒仁宗為之罷春宴二事雖三代令主不過此也其後徽宗之待蔡京王黼南宋之待秦檜侂胃似道恩禮倍此然前之則如蕩子之交狎客後之則如弱主之畏豪奴豈曰榮遇羙事乎書之祗辱
孔明淵明
朱子謂孔明之學本申韓淵明之學本老莊此語末學不敢議亦不敢從
趙清獻不知周茂叔
宋世小說謂趙清獻公不知周茂叔余觀趙公贈周公詩云心似氷輪浸玉淵節如金井洌寒泉知之深贊之至無踰此矣或者初不相知而後乃相信耳
李泰伯不喜孟子
小說家載李泰伯不喜孟子事非也泰伯未嘗不喜孟也何以知之曰考其集知之內始論引仁政必自經界始明堂制引明堂王者之堂刑禁論引瞽叟殺人舜竊負而逃富國策引楊氏為我墨氏兼愛潛書引萬取千焉千取百焉廣潛書引男女居室人之大倫省欲論引文王以民力為臺為沼而民歡樂之本仁論引以至仁伐不仁遙平集序以子思孟軻並稱送嚴介序稱章子得罪於父出妻屏子而孟子禮貌之常語引孟子儉於百里之制又詳說之由是言之泰伯盖深於孟子者也古詩示兒云退當事奇偉夙駕追雄軻則尊之亦至矣今之淺學舍經史子集而勦小說以為無根之游談故詳辯之
李綱四人持正
林靈素作神霄籙自公卿以下群造其廬拜受籙獨李綱傳崧卿曾機移疾不行元孛术魯翀不拜西僧國師偉哉四公也近有為宗伯執香爐於道塲又有橫玊三公而拜狸奴者吁異哉
讀書不求甚觧
晉書云陶淵明讀書不求甚觧此語俗世之見後世不曉也余思其故自兩漢來訓詁盛行說五字之文至於二三萬言陶心知厭之故超然真見獨契古初而晚廢訓詁俗士不達便謂其不求甚觧矣又是時周續之與學士祖企謝景夷從剌史檀韶聘講禮城北加以讐校所住公廨近於馬肆淵明示以詩云周生述孔業祖謝響然臻馬隊非講肆校書亦以勤盖不屑之也觀其詩云先師遺訓今豈云墜又曰詩書敦夙好又云游好在六經又云汎覽周王傳流觀山海圖其著聖賢辟甫錄三孝傳贊考索無遺又跋之云書傳所載故老所傳盡於此矣豈世之鹵莽不到心者耶予嘗言人不可不學但不可為講師溺訓詁見淵明傳語深有契檗
人主儉德
梁崔祖思政事疏曰劉備取帳購銅鑄錢以充國用魏武遺女皂帳婢十人東阿王婦以綉衣賜死宋武帝節儉□人張妃房帷碧綃蛟幬三齊苮席五盞盤桃花米飯祖思所引二君事皆本史所不載者又苮席不知何物字書亦無苮字
君能容諫
漢靈帝之時可謂大亂極否矣然傅夑斥言中宦弄權而帝識其忠廷折崔烈可斬而帝從其議又五胡之劉曜何凶悖也曜有惡夢太史令任義極諫何異公孫聖之刺夫差也而曜竟不罪義陳宣帝之昏暴京兆顏運輿襯陳帝八失帝竟赦之且以御食賜焉嗚呼三君猶有容諫之賢如此
五楚四燕四趙三韓
秦末漢初諸侯王之立如傳舍楚一也而有陳涉焉襄強焉景駒焉懷王焉項羽焉盖八年之間楚凡五易姓也燕一也而有韓廣焉臧荼焉盧綰焉呂通焉盖三十年之間而燕凡四易姓也趙一也而有武成焉趙歇焉張耳焉呂祿焉盖二十九年之間而趙凡四易姓也韓一也而有韓成焉鄭昌焉韓王信焉盖四年之間而韓凡三易姓也馬班二表受封之異易姓之殊稍欠分別
先憂後樂
先憂事者後樂事先樂事者後憂事此曾子立事篇語大戴禮所載同范文正公先憂後樂之語本此
元世祖祀於帝王廟
今帝王廟元世祖亦得與祀盖以國家統緒所承也按世祖之立國貶孔子為中賢第儒流於倡後國有大事華人仕於其朝者雖大臣不得與聞臺省正官非其族類則不任其賤士似秦始皇尊事沙門其名為帝師者正衙朝會百官班列而帝師專席於座隅與其君同受群臣朝賀帝后妃主皆受其戒所以敬禮之者無所不至其奉佛如梁武帝蒙古之制凡攻城不降矢石一發得則屠之其殘忍如曹操命西僧楊璉真珈伐故宋諸陵其貪暴如項羽征日本則十萬之師棄於海島憤其敗衂復欲征之其窮兵不仁如隋焬帝用奸臣阿合馬盧榮桑歌輩頭會箕歛以取於民遣使拓雲南金遣使往馬八國求奇寶責安南陳氏以金人代身其黷貨如漢桓靈然則史謂其信用儒術愛養黎元皆溢羙也比之以晉隋南北五代之君猶有慚德而與漢唐宋開基之主一列於二帝三王之次同享萬世之祀竊有憾焉此近日姜南之論如此邇年 聖明獨斷去元世祖像禮官猶以舊制當遵不思高廟祀之□聖人之仁今上去之者聖人之義道並行而不相悖也
陳張二寇
高廟云陳友諒剽而輕其志驕張士誠狡而懦其器小其後二寇之敗卒如聖料比之漢高之料項籍過之矣
內夏外夷
漢宣帝時徙羌於三輔其後光武以南單于欵五原塞又居匈奴於雲中兩河馬援領隴西太守討叛羌徙其餘種於關中居馮翊河東空地魏武帝徙武都氐於秦川以禦蜀漢正始中毋丘儉討句驪徙其餘種於榮陽履霜堅氷盖非一日終致五胡瓜分而猾夏雜種雲擾而受華吞噬神皋丘墟帝宅紫陌移於黽穴赤縣剪為龍荒幾二百年生民一何不幸哉夷狄之禍兆端於元海濫觴於元魏洋溢於遼金滔天於蒙古極矣非我太祖一驅除之生民之類將灭矣所以功高湯武而治比堯舜非以此哉
禦戎無上策
禦戎無上策當以氣數勝謂中國治則陽長而陰消夷狄陰也焉得不消亂則反是唐人仲訥之言也丘文莊大學銜義補歷引古人禦戎之說惜獨遺此
女&#63140;易徒
漢書西南夷傳西南之夷人自稱曰女&#63140;易徒音陽方言巴濮之人自呼曰阿陽陽之言我也爾雅引魯詩有羙一人陽如之何言我柰之何也子兮子兮如此良人何亦此意李太白詩芙蓉帳底柰君何
徙斯訓
牧誓庸蜀羌髳髳即叟也音搜史西南夷傳自嶲以東北君長以十數斯莋都取大注斯及莋都二國名也徙音斯相如難蜀文略斯榆謂斯與楪榆也此斯即西南夷之徙玉篇作鄋注狄國夏為防風氏周為髳漢之賨叟地在蜀之邊今按髳也徙也斯也叟也鄋也賨也一種夷人古今隨呼而易其名因易其字非慱考何以別而合之
濮人
牧誓微盧彭濮伊尹為四方獻令正南百濮鄭語楚蚡冐始啟濮劉伯莊曰濮在楚西南左傳麋人率百濮伐楚通典有尾濮木綿濮文面濮拆腰濮赤口濮黑僰濮爾雅南至於濮鉛周書王會篇濮人以丹砂注云西南之蠻盖濮人也諸濮地與哀牢相接今按哀牢即氷昌濮人今名蒲蠻其色黑折腰文面是其飾也濮與蒲字音相近而訛爾
安南
宋神宗問朱公掞欲再舉安南之師公掞對曰願陛下以禽獸畜之
雕題繡腳
南夷有雕題金齒有繡腳蠻
蜀才
注疏中有蜀才名姓宋儒謂蜀才郎范長生盖別無所見也陳子昂集有曰襄陽有龐德公谷口鄭子真東海霸西山蜀才皆避人養德躬耕求志由此觀之范長與蜀才自是二人【蜀音葵字一作蜀戰囯策有蜀子】
蜀士
唐睿宗問蜀士於蘇頲對曰李白文章趙蕤術數宋英宗問蜀士於歐陽修對曰文行蘇洵經術黎醇二事何其相類
蜀詩人
唐時蜀之詩人陳子昂於季子閭丘均李白阮咸雍陶劉灣何兆李餘劉猛人皆知之北夢瑣言云符載楊衡宋濟張仁寶皆蜀人栖隱青城山符載字厚之文學武蓻雙絕文見唐文粹楊衡詩見唐音宋濟詩止有東陵羙女一首張仁寶閬中人見劉後村千家詩
又唐世蜀之詩人陳子昂【射洪】李白【彰明】李餘【成都】雍陶【成都】裴廷裕【成都】劉蛻【射洪】唐珠【嘉州】陳詠【青神】岑倫【成都】符載【成都】雍裕之【成都】王嚴【綿州布衣】劉暌【綿州鄉貢進士】李渥【綿州】田章【綿州】柳震【雙流】阮咸【成都】劉灣【蜀人】張曙【巴州】僧可朋【丹稜】扈處【蜀人】毛文錫【蜀人】朱桃椎【蜀人】杜光庭【青城】若張蠙韋莊牛嶠歐陽烱皆他方流寓而老於蜀者嘗欲裒集其詩為一帙而未暇焉
蜀之隱逸
譙定字天授其學得於蜀曩氏夷挨袁溉字道洁其學得於富順監賣香薛翁程子遇青城篐桶翁乃知未濟三陽失位為男竆之義又渡涪江舟將危正襟端坐人問之曰心存誠敬尔有一樵夫同舟登岸乃問伊川曰公是達後如此舍後如此伊川欲與之言已去而不可追矣此皆宋世蜀之隱逸失名者
蜀詩人王謙
王謙蜀人有詩一卷中有約趙氷壼賞海棠一篇云湘羅壓繡華春風瑤姬慢舞香裀紅細腰百轉弓靴穩銀鵞金鳳花成叢六么換手調絃索一串妖聲穿綉幙沉翠飛香天正樂玉團團貼天角其詩絕如李賀嘗一臠可知鼎味也
蜀士在唐居首選者
吾蜀士在唐居首選者八人垂拱三年射洪陳伯玊開元四年內江范金卿貞元七年閬州尹樞元和八年樞弟尹極太中七年綿州于環太始五年夔州李遠八年成都李餘龍紀元年巴州張曙
蜀賢五相
謝疊山母制機墓誌宋中興張德遠虞仲信趙景溫游景仁謝德方五賢相皆蜀人也
蜀八仙
譙秀蜀紀載蜀之八仙首容成公云即鬼容區隱於鴻冡今青城山也次李耳生於蜀今之青羊宮三曰董仲舒亦青城山隱士非三策之仲舒也四曰張道陵今大邑鶴鳴觀五曰莊君平卜肆在成都六曰李八百龍門洞在新都七曰范長生在青城山八曰爾朱先生在雅州有手書石刻五經在洞中好事繪為圖
蜀無史職
陳壽云蜀無史職故災祥靡聞按黃氣見于秭歸群鳥墮于江水成都言有景星出益州言無宰相氣若史官不能置此事何由而書盖因父受髠辱加茲謗議者也蜀志又稱王崇補東觀許盖掌禮儀又郄正為秘書郎廣求益部書籍斯則典校無缺屬辭有人矣又按後主景耀元年史官奏景星見大赦改元壽自書之而自戾之何耶
蜀志遺事
孔子弟子啇瞿世本作啇瞿上文翁石室圖亦作啇瞿上宋景文公作成都先賢贊以啇瞿上為蜀人考之路史及輿地紀瞿上城在雙流楊雄蜀本紀云黃帝娶於蜀山氏蜀山氏女茂州人也魚鳧津在彭山縣彭祖生於此鄉以上三事并可入蜀志
孌童崽子
北齊許散愁自少不登孌童之床不入季女之室水經注孌童丱女弱年崽子崽音宰選詩肆呈窈窕容路目&#63140;翟便娟子皆指孌童之屬也阮籍詩昔日繁華子安陵與龍陽
張安貧兒鏤臂文
昔日已前家未貧苦將錢物結交親如今失路尋知巳行盡關山無一人【鏤臂或謂之劄青狹斜游人與倡狎多為此態】
語忘敬遺
語忘敬遺二鬼名婦人臨產呼之不害人
衙前散從
宋代役夫之名有衙前散從衙前今之內班門子也　散從今之外班皂隸也【見韓魏公奏】
牝朝
唐人目武后之世為牝朝
春宵秘戲圖
徐陵與周弘讓書歸來天目得肆閒居差有弄玊之俱仙非無孟光之同隱優遊俯仰極素女之經文升降盈虛盡軒皇之圖勢則宋人畫苑春宵秘戲圖有自來矣張平子樂府素女為我師天老教軒皇抑又古矣
呂將軍貂蟬
世傳呂布妻貂蟬史傳不載唐李長吉呂將軍歌榼榼銀龜搖白馬傅粉女郎大旗下似有其人也
&#62759;&#63140;巢婢
南史王琨&#62759;&#63140;巢婢所生【&#62759;&#63140;巢音搔今罵&#62759;&#63140;巢奴本此】
絡耕道
唐隱士絡耕道常言修養之士當書月令置於座右
圍棊勢
方四聚五花六持七見圍棊賦玊壼銀臺車箱井闌皆棊勢名見漢武帝賦
五情六情
五情者天干也甲乙為本情丙丁為合情戊巳為形情庚辛為冲情壬癸為鉤情六情者地支也申子為貪狼寅午為廉貞亥卯為陰賊巳酉為寬大戌丑為公正辰未為奸邪六情之中分喜怒好惡哀樂喜行寬大怒行陰賊好行貪狼惡行公正樂行奸邪陽主生故天干有合甲巳為中正之合乙庚為仁義之合丙辛為威權之合丁壬為滛泆之合戊癸為無情之合陰主殺故地支有衝【此見風角書可補翼奉傳之遺】
桓玄時童謠
車無軸倚孤木繩縳腹芒籠目上二句桓字下二句言其敗死玄之敗果以繩縳至芒籠其首沉之江中
吳元濟將敗之兆
裴度征淮西掘得一碑上有謠云井底一竿竹竹色深深綠鷄未肥酒未熟障車兒郎且須縮有識之者曰鷄未肥肥去月乃巳字酒未熟去水乃酉字後果以巳酉日擒吳元濟宋人四六有學慙鼠獄智乏鷄碑下句正用此事鼠獄張湯傳
芳札良書
坐擁良書【趙景至】遅還芳札【張率】
辯大明寺壁上隱語
淮南大明寺壁上有詩謎云一人堂堂二曜同光泉深尺一點去氷傍二人相連不欠一邊三梁柱火烘然除去雙勾兩日不全○班義一見即能辯之乃八字隱語也【大明寺水天下無比】
春帖
海人啣規忽覺人間之曉宮花剪綵恍疑天上之春【元終】
浮生喻
東逝之長波西乘之殘照擊石之星火驟隙之迅駒風裏之微燈草頭之懸露臨崖之朽樹灼目之電光
皇甫謐言厚葬之禍
剝壁捋金環捫腸求珠玉
文苻如雨
文苻如雨【羲之疏】催迫急星【李密】
百函十札
劉穆之善尺牘自旦至日中得百函而應對不廢【南史】十行細札【光武傳】
射人意
劉滕姦謀有餘善射人意
同能不如獨勝
孫位畫水張南本畫火吳道玄畫楊繪塑陳簡齋詩辛稼軒詞同能不如獨勝也○太白見崔顥黃鶴樓詩去而賦金陵鳳凰臺
華牘
華牘○芳訊○良書○寶札○瓊音○瑤緘○慶削○蘭訊【宋人四六多用之】
墨汁
劉靜修詩老覺胸中無墨汁畫云李成惜墨如金是也梁武帝時舉秀才謬者罰飲墨汁一斗近有善謔者云畫士胷中可有酒汁不可有墨汁秀才反是
弦詩想蓬萊
風俗通秦始皇絃詩想蓬萊而不免於沙丘之禍
東坡與佛印戲語
東坡問佛印曰金&#63140;隻湯獄圖如何不畫和尚佛印對曰人間怕閻羅閻羅怕和尚坡曰怕你甚麼對曰若使閻羅有犯亦要和尚懺除坡大笑曰好說好說此言雖戲至理存焉亦可謂嬉笑之斧钺矣
象經
世傳象棊為周武帝製按後周書天和四年帝製象經殿上集百寮講說隋經籍志象經一卷周武帝撰有王褒注王裕注何妥注又有象經發題義又據小說周武帝象經有日月星辰之象意者以兵機孤虛衝破寓於局間决非今之象戲車馬之類也【若如今之象戲芸夫牧竪俄頃可觧豈煩文人之注百寮之講哉】
張千載
千載字毅甫廬陵人文山友也文山貴顯屡以官辟皆不就文山自廣還至吉州城下千載來見曰丞相赴京某亦往遂寓于文山囚所側近日以羙食奉之凡留燕三年潛造一櫝文山受刑後即藏其首仍尋訪文山妻歐陽夫人於俘虜中俾出火其屍千載拾骨寘囊弁櫝南歸付其家葬之次日其子夢父文山怒云繩鉅未斷其子心動毅然啟視之果有繩束其髮眾服公英爽可畏劉湏溪紀其事贊于文山像後曰間居忽忽萬古咄咄天氣慘然如動生髮如何尋約亦念續芻豈其英爽猶累形軀同時之人能不枽&#63140;頁泚昔忌其生今妬其死
詔首
晉詔首稱綱紀唐詔首稱門下元詔首稱指揮惟本朝詔首直入事有三代典謨之體
李光弼中潬之戰
胡致堂云中潬之戰李光弼不遺餘力僅而勝之使郭子儀相與掎角賊可平矣余謂非也豈有二將共事能成大功者乎諺曰稍工多舟必破四公子棊奕必不勝相州九節度之敗子儀光弼俱在焉以勢相埒而不相下也儒者纸上之語使之當國豈不誤蒼生乎或問予曰郭李之將齊名使子儀當中潬之戰何如未可知也子儀之持重光弼之勁捷各有所長以詩喻之郭如子羙李如太白以文喻之郭如韓李如柳論詩文雅正則少陵昌黎若倚馬千言放辭追古則杜韓恐不及太白子厚也
中興戰功不紀武穆
宋乾道二年定中興十三處戰功張俊朙州吳玠和尚原饒風嶺殺金平韓世忠大儀劉錡順昌張子盖海州李寶海道邵宏淵正月浦橋虞允文采石李道光化次湖劉錡皂角林王宣汲靖確山凡十三而不及岳武穆盖秦檜之黨猶存掩之也

【四十九卷】＋史類二
【史類二】＋八士考＋季隨 ＋嚴子陵＋焦光 ＋田千秋＋章邯未可輕＋景毅 ＋韋叡 ＋女狀元＋韋孝寬薛仁貴 ＋王逸少經濟＋王維談名理＋孔北海＋裴頠王坦之＋審已 ＋劉琨劉栖椘＋王朴 ＋李白墓誌 ＋方望賢於范增 ＋氷泮氷合 ＋楊補之＋鄮山正論 ＋穆姜特謚 ＋秋胡妻＋徐淑 ＋馮夫人錦車＋浣花夫人 ＋錦繖夫人 ＋黨籍碑＋龍頭蠆尾 ＋劉須溪＋高士 ＋荀彧裴樞 ＋傅玄稱孔明＋武侯格言 ＋飛兔龍文 ＋黃東發評王導 ＋王導賊臣 ＋陽明紀夢詩＋楊軻 ＋賈易 ＋補陸贄對德宗 ＋陸贄忌才 ＋蒲禹卿＋趙普 ＋蘇長公次公＋半山詩

太史升菴文集四十九卷 成都楊慎著　從子有仁編輯 後學趙開美校
八士考
周有八士馬融以為成王時人劉向以為宣王時人他無所考汲冡周書克殷解乃命南宮忽振鹿臺之財乃命南宮百達史佚遷九鼎三巫疑南宮忽即仲忽南宮百達即伯達也尚書有南宮括疑即伯适也則八士者南宮氏也以為成王時人□之尚書南宮之姓與汲冡書南宮之姓合伯達伯适與仲忽之名又合似是無疑聊筆之以諗慱古者
季隨
蕭穎士蒙山詩子尚捐俗紛季隨躡遐轨季隨即周八士中一人也蒙山有季隨隱跡事未知所出亦奇聞也
嚴子陵
范曄嚴光傳以光為餘姚人而云少與光武同學光武何嘗至餘姚哉曄著任延傳云延會稽都尉到郡先詢延陵季子時天下新定道路未通避亂江南者未還中土如董子儀嚴子陵等皆待以師友之禮則子陵僑居避亂江南明矣又按故蹟遺文有嚴子陵碑云子陵新野人避亂江南娶梅福女因居會稽以此考之與任延傳相合【嚴光當作莊光避漢諱也】
焦光
後漢焦光字孝然河東人也隱於焦山竄河渚間作一蝸牛廬處其中冬夏袒臥遭大雪亦不移人以為死就視如故或問皇甫謐曰焦光何人曰吾不足以知之矌然以天地為棟宇闇然合至道之前出群形之外入玄寂之幽犯寒暑不以傷其性居矌野不以苦其形遭驚急不以迫其慮推榮憂不以累其心損視聽不以污其耳目羲皇以來一人而已
田千秋
漢武帝征和二年大鴻臚田千秋曰方士言神仙者甚眾而無顯功請皆罷遣之上曰大鴻臚言是也遂有天下豈有神仙盡妖妄耳之說實千秋啟之也鳴呼千秋能申戾太子之冤而罷方士之妄亦賢矣世猶以一言取相少之何其不恕耶
章邯未可輕
方萬里云高祖自漢中東出司馬翳董欣望風稽顙獨章邯堅守廢丘踰年不下至於引水灌之然後破此豈脆敵哉惜其不知所事身名俱灭嚴尤之于王莽道覆之于盧循皆一律也
景毅
景毅蜀郡人為漢侍御史子顧為李膺門徒未有錄牒不及於譴毅慨然曰本謂膺賢遣子師之豈可以漏脫名籍苟安而已遂自表免歸漢末恥不與當人不獨皇甫規也
韋叡
六朝人才韋叡為冠司馬溫公曰其臨陣也勇其執事也敬其律已也廉其與人也惠其居官也明功成身退明哲保身齊梁之世乃有若人邪是時武帝方銳意釋氏天下從風而靡而叡獨不與嗚呼叡亦豪傑之士哉
女狀元
女侍中魏元义妻也女學士孔貴嬪也女校書唐薛濤也女進士宋女郎林妙玊也女狀元蜀黃崇嘏也崇嘏臨卭人作詩上蜀相周庠庠首薦之屢攝府縣吏事精敏胥徒畏服庠欲妻以女嘏以詩辭之曰一辭拾翠碧江湄貧守蓬茅但賦詩自服藍衫居郡椽永拋鸞鏡畫蛾眉立身卓尔青松操挺志堅然白壁姿幕府若容為坦腹願天速變作男兒庠大驚具述本未乃嫁之傳奇有女狀元春桃記盖黃事也
韋孝寬薛仁貴
後周韋孝寬參麟趾殿學士考校圖籍唐薛仁貴著周易新生本義四卷二子皆勇將而精意經術如此
王逸少經濟
王逸少其在東晉時盖溫太真蔡謨謝安石一等人也直以抗懷物外不為人役故功名成就無一可言而其操履識見議論閎卓當世亦少其比公卿愛其才器頻召不就殷深源輔政勸使應命遺之書曰足下出處正與隆替對豈可以一世之存亡必從足下從容之適逸少報曰吾素志無廊廟王丞相欲內吾誓不許之手跡猶存由來尚矣不於足下參政而方進退自兒婚女嫁便懷尚子平之志數與親知言之非一日也及殷侯將北伐以為必敗貽書止之殷敗後復謀再舉又書曰以區區江左所營綜如此天下寒心久矣自寇亂以來處內外之任者疲竭根本各從所志竟無一功可論一事可紀任其事者豈得辭四海之責哉若猶以前事為未工故復求之於分外宇宙雖廣何所自容又與會稽王牋曰今雖有可欣之會內求諸已而所憂乃重於所欣以區區吳越經緯天下十分之九不亡何待願令諸軍皆還保淮湏根立勢舉謀之未晚其識慮精深如是其至恨不見於用耳而為書名所盖後世但以翰墨稱之藝之為累大哉
王維談名理
王維云古之高者曰許由挂瓢巢父洗耳耳非駐聲之地聲非染耳之跡惡外者垢內病物者自戕此尚不能至于矌士豈入道之門也維之談名理如此豈减晉人邪
孔北海
孔北海大志直節東漢名流而與建安七子並稱駱賓王勁辭忠憤唐之義士而與垂拱四傑為列以文章之末技而掩其立身之大閑可惜也君子當表而出之
裴頠王坦之
晉世人士皆尚虛無而裴頠作崇有論皆尚莊學而王坦之作廢莊論二子之言可謂卓然自立不隨俗尚矣然夷考其所為裴之欲而無厭自取伊戚徒能言之耳坦之風格忠鯁始終不易殆不愧其言云
審已
晉陸□拜侍中謂賓客曰以我為三公是天下為無人唐鄭棨聞拜相曰鄭五作相天下無人矣二子審已量力其視力小任重折足覆餗而猶不知止者有異矣
劉琨劉栖椘
晉金谷二十四友有劉琨唐八關十六子有劉栖椘其中行獨復者乎
王朴
五代人才王朴為冠其平邊策攻取先後宋興之初先平江南晚定河東次第不能易也外事征伐內脩文治其論星曆宋定欽天曆不能易也其論樂律宋作大晟樂不能易也其言有曰彼民與此民之心同是與天意同契天人意同則無不成之功近于知道矣五季之世而有若人邪
李白墓誌
范傳正作李太白墓誌云白常欲一鳴驚人一飛冲天彼漸陸遷喬皆不能也及其謫退乃歎曰千鈞之弩一發不中則當摧撞折牙而求息機安能効碌碌者蘇而復上哉用是脫屣軒冕釋羈韁鎖因肆性情太放于宇宙間意欲耗壯心而遣餘夫此數語足以盡太白為人劉全白有李翰林墓碣記云太白廣漢人性惆儻知縱橫術善賦詩才調逸邁往往興會属詞恐古之善詩者亦不逮裴敬有李白墓碑曰白為詩格高旨遠若在天上物外任華送李白之曹南序曰彼碌碌者徒見三河之遊倦百鎰之金盡乃議子於得失虧成之間曾不知才全者無虧成志全者無得失進與退於道德乎何有以上諸文附見李白集古本有之今不傳矣全白指太白為廣漢人盖唐世彰明縣属廣漢郡故猶舉郡為稱耳
方望賢於范增
方望為隗囂軍師後囂不聽其言望以書謝之曰范蠡收責句踐乘扁舟於五湖舅犯謝罪文公亦逡巡于河上望之無勞固其宜也望聞烏氏有龍池之山微徑南通與漢相属其傍時有奇人聊及閑暇廣求其真願將軍勉之望之見幾亂邦托跡方外飄然行遁邈焉莫追賢於范增遠矣
氷泮氷合
漢光武渡呼沲河俄頃氷合真有神助矣其後帝命其處為危渡口示天幸不可恃以戒子孫此其大度何如也石勒擊劉曜濟自大堨以河氷泮為神靈助號為靈昌津此其去光武遠矣石勒自謂遇光武當並驅中原未論胡漢仁暴只茲一事絕塵莫攀胡羯何其大言無忌耶其代王什翼犍擊劉辰河氷未合乃以葦絙約流澌而氷合復恐未堅又散葦於上氷草相結有如浮梁出其不意遂大破之此則以人力迎天者也
楊補之
楊補之子雲之後自蜀而移家清江善画梅秦檜求之竟不與也有逃禪老人詞一卷兵嘗題其畫梅譜一詩云逃禪老人楊補之清江世業錦江移承家不愧草玄後藝苑豈獨梅花師神交早與逋仙素清節不受檜賦緇請看麝煤鼠尾外更有玉珮瓊琚詞
鄮山正論
黃鄮山答蜀人黃制參有大書曰考亭於介甫愛而不知其惡於東坡憎而不知其善迹則誠有之然特激於汪玉山一時往復之書然爾玉山極口稱譽東坡考亭方辨之玉山再護東坡則考亭遂深求東坡之短遂有寧可取介甫之說介甫因此得考亭救得數語考亭有性氣此一時有激不平之言非平日議論之正也介甫亦可謂僥倖甚矣然其苗脉亦從為伊川護法中來甚至介甫作詩罵昌黎而考亭亦以其詩為是平生克治其身如考亭因為門庭有此等偏處亦不自覺則後學可不深自警也哉鄮山朱子門人之門人也其言如此可謂朱子之忠臣矣然朱子此論非特有激於汪應辰其陰拱介甫之意往往發見余觀張南軒與朱元晦書曰聞兄在鄉里因歲歉請於官得米儲之而春秋賞其所取之息或者妄有&#63150;林&#62428;攵&#63151;青苗之□□聞之作而言曰介甫獨有彗&#63140;攵青苗之一事是耳奮然作社倉記以述此意某以為過矣是乃意之所加不自知其偏者也不可作小病看異日流弊恐不可言南軒此論可謂朱子之諍友矣朱子他日又錄安石為名臣而躋之韓范富歐之間此豈亦有激於何人乎嗚呼於東坡乎何損於半山乎何益獨可為大儒惜耳朱子學孔孟者也孔孟平日之論曷嘗譽驩兜而貶元凱乎朱子嘗謂陳同甫躋漢唐於三代是精金頑鐵作一鍋銷朱子以安石與韓范齊名何不分別金鐵之甚邪
穆姜特謚
婦人皆從夫謚而穆姜乃特謚觀其致女論詩之言盖有才智之哲婦也文姜亦特謚
秋胡妻
劉子玄曰列女傳載秋胡妻者尋其始末了無才行可稱直以怨懟厥夫投川而死輕生同於古冶狥節異於曹妷此乃凶險之頑人強梁之悍婦輒與貞烈為伍有乖其實焉予按小說載劉伯玉妻聞其夫誦洛神賦遂投洛水而死名妬婦津事與秋胡相類秋胡妻可為貞烈則當祠於妬婦津以劉伯玉妻配享可也
徐淑
予觀藝文類聚見東漢婦人徐淑與夫秦嘉兩書又觀玉臺新詠見其與夫詩皆麗則可誦又考史通稱其動合禮儀言成規矩夫死毀形不嫁哀痛傷生可謂才德兼羙者也范曄後漢書作列女傳乃舍淑而取蔡琰何見哉
馮夫人錦車
漢書西域傳馮夫人名嫽漢宮人也善史書乘錦車抾節和戎而歸按此事甚奇而六朝唐人無入篇詠者惟劉孝威詩云錦車勞遠駕駱賓王詩錦車朝促候刁斗夜傳呼徐堅詩雲搖錦車節月照角端弓僅一句一聯而巳此事可畫可歌勝於詠明妃之失節文姬之傷化多矣
浣花夫人
成都浣花谿有石刻浣花夫人像三月三日為浣花夫人生辰傾城出遊地志云夫人姓任氏崔寧之妾按通鑑成都節度使崔旰入朝楊子琳乘虛突入成都寧妾任氏出家財募兵得數千人自帥以擊之子琳敗走朝廷加旰尚書賜名寧任氏封夫人
錦繖夫人
馮寶妻洗氏封石龍夫人戰則錦繖寶幰至老未嘗敗年八十而終智勇福三者全矣古今女將第一人也繡旗女將與李全戰者見金史可對錦繖夫人
黨籍碑
宋元祐黨籍碑成於蔡氏父子其意則王安石啟之也安石嘗作東&#63139;日杜詩以寓意謂神姧變化自古難知辨之而不疑者惟禹鼎焉魑魅合謀盖非一日太丘之社其亡也晚盖以喻新法異意之人將為宋室之禍也其後門生子婿相繼得政果鑄寶鼎列元祐諸賢司馬光而下姓名于其上以安石比禹績而以司馬諸公為魑魅呂惠卿載諸謝章曰九金聚粹畫圖魑魅之形自此黨論大興賢才消伏卒致戎馬南騖赤縣丘墟一言喪邦安石之謂也【慎】按安石之惡流禍後世有如此宋之南遷安石為罪之魁求之前古姦臣未有其比雖後漢晚唐黨禍不若是其烈然彼乃宦者閹奴身為惡而顯遭戮國史明著為奸臣矣安石以文濟姦黨惡又眾至於後世是非猶舛朱晦菴作宋名臣言行錄以王安石為名臣與司馬光竝烈夫司馬光與安石所爭者新法也新法之行是則諫沮新法者非安石為名臣則司馬光不得為名臣矣今著名臣錄自擬於春秋而光與安石竝列則是石碏與州吁皆為忠臣崔杼與晏嬰皆為義士而孔子可與少正卯同列孟子可與儀秦齊班乎其微意不可知豈暗用紹聖調停之法于史冊之間乎朱子平生功業不可見而去取如此可疑也且司馬作通鑑書諸葛亮入寇公作綱目正之當矣然通鑑所書因乎陳壽名臣錄公之進安石則未有因也公之特筆而天下後世雖兒童走卒未有一人之見同焉者也或曰公之取安石憎而知其善也為其護細行有經學與文章也噫是又不通之甚矣憎而知其善者小惡而可改者也若夫引群邪害眾正誤人主亡社稷此元惡大憝雖有小善不足言矣王夷甫禇彥回未嘗不護細行孔光張禹未嘗無經學李斯曹操豈不能文章史固未嘗假借之也予又見他書載金兵入汴見鑄鼎之象而嘆曰宋之君臣用舍如此焉得久長遂怒而擊碎之夷狄猶知惡安石而大儒朱子反尊崇之何故安得起公九原而一問之邪
龍頭蠆尾
三國志云管寧為龍頭邴原為龍腹華歆為龍尾余謂華歆為蠆尾近世山西以喬白崖王虎谷王瓊為河東三鳳評者謂白崖虎谷為二鳳王瓊為一梟
劉須溪
廬陵劉辰翁會孟號須溪於唐人諸詩及宋蘇黃而下俱有批評三子口義世說新語史漢異同皆然士林服其賞鑒之精而不知其節行之高也余見元人張孟浩贈須溪詩云首陽餓夫甘一死叩馬何曾罪辛巳淵明頭上漉酒巾義熙以後為全人盖宋亡之後須溪竟不出也與伯夷陶潛何異哉同時合志者如閩中之謝皋羽徽州之胡餘學慈溪之黃東發峨眉之家鉉翁自以中國遺人不屈犬羊不知其幾宋朝待士之效深矣附須溪丁酉元夕寶鼎現詞云紅粧春騎踏月花影于旗穿市望不盡樓歌舞習香塵蓮步底簫聲斷約綵鸞歸去未怕金吾呵醉甚輦路喧闐且止聽得念奴歌起○父老猫記宣和抱銅仙清泪如水還轉盻沙河多麗滉漾明光連邸第簾影凍散紅光成綺月浸蒲桃十里看往來神仙才子肯把&#62681;&#63139;麦花撲碎腸斷竹馬兒童空見說三千樂指等多時春不歸來到春時欲睡又說向燈前擁髻暗滳鮫珠墜便當日親見霓裳天上人間萬裡此詞題云丁酉盖元成宗大德元年亦淵明書甲子之意也詞意凄婉與麦秀歌何殊○尹濟翁壽須溪風入松詞云曾聞幾度說京華愁壓帽簷斜朝衣熨貼天香在如今但彈指蘭闍不是柴桑心遠等閒過了元嘉○長生休說棗如瓜壼日自無涯河傾南紀明奎壁長教見壽氣成霞但得重携溪上年年人共梅花
高士
嚴僖與許由為友蜀之嚴道人隱雅州見蜀本紀應曜隱居淮上與四皓同徵而不出見海錄碎事摯峻字伯陵隱于汧山司馬遷以書招之不從見高士傳牛牢魏郡人立志不與光武交其風節又峻於莊光矣而世不知之也其事僅見於寰宇記侯馥晉代瀘州人不屈於李雄史亦失紀而見於地志國初有徐舫劉基宋濂往訪之荷蓑笠以見示不用於世也史皆逸其事然則巢父之徒古今豈少乎
荀彧裴樞
荀彧為曹操謀主弒械巳成矣一旦受九錫或乃以為不宜竟為曹所害唐裴樞既受朱全忠之薦為相又刦遷昭宗于洛陽全忠除一太常卿樞乃持之不與全忠殺之白馬驛二事正相類文中子猶以彧及其子攸比殷之三仁歐陽永叔以樞一卿尚惜其肯以社稷與人乎嗚呼文中永叔可謂愚矣荀裴二人既與曹操全忠同為逆謀非一日矣其靳九錫惜一卿欲微示異同以掩時人之耳目其心必曰吾巳許其大其細者不許彼未必怒也操與全忠之意必疑曰彧與樞之意中變矣細者如此况大者乎遂逞其忿殺之不恤也昔有孀婦私一惡少許其竊貲以逃而未有隙也一夕惡少賭慱欲薄取以償戲債婦堅不與惡少曰是此&#63139;夕少尚吝其肯以全貲&#60960;我乎乘醉夜半殺之彧與樞類之矣若以彧為仁樞為忠則此婦亦可為貞為烈乎甚矣文中永叔之為愚也
傅玄稱孔明
傅子云孔明誠一時之異也入無遺刃出有餘糧
武侯格言
武侯曰勢利之交難以經遠士之相知溫不增華寒不改葉貫四时而不衰歷夷險而益固
飛兔龍文
田巴奇魯連曰魯連乃飛兔也豈直千里駒哉楊津目楊愔曰此兒駒齒未落巳是我家龍文更長當求之千里外駒齒未落巳是龍文騕褭之中更齊飛兔
黃東發評王導
王導在江左為一時偷安之謀無十年生聚之計陳頵勸抑浮競不能從也王敦殺周戴不肯救也卞敦不赴國難不能戮也郭默害劉胤不能問也庾亮召蘇峻不能止也石勒寇襄陽大疫死大半弊不能乘也葛陂滛雨三月不止困不能襲也晉帝拜其妻曹氏不能辭也又陰拱中立以觀王敦之成敗而胸懷異謀觀敦與導書平京師日當親割溫嶠之舌非素有謀約者敢為此言敦巳伏誅當加戮尸污宮之罪又請以大將軍禮葬之敦死後導與人言恒稱大將軍又言大將軍昔日為桓文之舉此為漏網逆臣無疑徒以子孫貴盛史家掩惡以欺萬世謂之江左夷吾管氏輿臺亦羞之矣近日陽明王公後渠崔公皆有此論與愚見不謀而合因觀黃東發之言昔人已有此評矣不厭重著之
王導賊臣
余嘗反覆晉書知王導心事與王敦一間耳真賊臣也元帝永昌元年敦稱兵向闕人臣無將非反而何而導於敦伏誅之後猶謂其義同桓文不知桓文何嘗稱兵伐周何嘗戮周之大臣乎敦問周顗於導三問而三不對是借劍於敦而殺顗也非敦反乃導反也又與王含書云昔年侫臣亂朝人懷不寧其曰侫臣指刁恊劉隗恊與隗不合於敦而欲誅之者也導於明帝太寧二年敦反迹大彰而猶為此言非賊臣而何晉朝姑息不振王導族黨大盛是以一時反以逆賊為忠貞千載而下人猶不悟世亦易欺哉余每讀史至此不勝憤與余同此見者安陽之崔子鍾耳其後明帝崩成帝即位而導稱疾不入朝郗鑒責之曰大行在殯嗣王未立豈人臣辭疾之時又郭默懷逆而不能討乃曰遵飬時晦陶侃責之曰是乃遵飬時賊也以此觀之導既無濟世之才又無人臣之節不膺誅戮亦已幸矣
陽明紀夢詩
慎嘗反復晉書目王導為叛臣頗為世所駭異後見崔後渠松窓雜錄亦同余見近讀陽明紀夢詩尤為卓識真見自信鄙說之有稽而非謬也其自序曰正德庚辰八月廿八日臥小閣忽夢晉忠臣郭景純氏以詩示予且極言王導之奸謂世之人徒知王敦之逆而不知王導實陰主之其言甚長不能盡錄覺而書其所示詩於壁復為詩以紀其畧嗟乎今距景純若干年矣非有實惡深冤欝結而未暴寧有數千載之下尚懷憤不平若是者耶詩云秋夜臥小閣夢遊滄海濱海上神仙不可到金銀宮闕尚嶙峋中有仙人芙蓉巾顧我宛若平生親欣然就語下烟霧自言姓名郭景純携手歷歷訴衷曲義憤感激難具陳切齒尤深怨王導深奸老猾長欺人當年王敦覬神器導實陰主相緣夤不然三問三不答胡忍使敦殺伯仁寄書欲拔太真舌不相為謀敢爾云敦病已篤事已去臨哭嫁禍復賣敦事成同享帝王貴事敗仍為顧命臣幾微隱約亦可見世史掩覆多失真袖出長篇再三說覺來字字能書紳開窓試抽晉史閱中間事迹頗有因因思景純有道者世移事往千餘春若非精誠果有激豈得到今猶憤嗔不成之語以筮戒敦實氣沮竟殞身人生生死亦不易誰能視死如輕塵燭微先幾炳易道多能餘事非所論取義成仁忠晉室龍逢龔勝心可倫是非顛倒古多有吁嗟景純終見伸御風騎氣遊八垠彼敦之徒草木糞土臭腐同沉淪郭景純夢中詩我昔明易道故知未來事時人不我識遂傳躭一技一思王導徒神器良久覬諸謝豈不力伯仁見其底所以敦者仇罔顧天經與地義不然百口未負托何忍置之於死地我於斯時知有分日中斬柴市我死何足悲我生良有以九天一人拊膺悲晉室諸公亦可恥舉目山河徒嘆非携手登亭空洒淚王導真奸雄千載人未議偶感君子談中及重與寫真記固知倉卒不成文自今當與頻謔戲儻其為我一表揚萬世萬世萬萬世
楊軻
晉有楊軻者石虎遣使徵之不應親駕往視亦高臥不起石虎謂沙門道集曰朕乘輿所向天沸地湧何匹夫而長傲耶道集對曰昔舜優滿衣禹造伯成魏式于木漢美莊光管寧不應曹氏皇甫不屈晉代豈可令史無隱遯傳耶虎悅其言而止余謂楊軻固高士石虎始能枉駕終能優容亦豈尋常之虜哉此事見法苑珠林而史不載故表出之
賈易
賈易言蘇轍制科試文謬不應格而濫進是時轍方不合於君相而易因誣之夫以轍之文章而猶曰謬曰幸曰濫小人之無忌憚何所不至
補陸贄對德宗
唐德宗曰人言盧木&#63140;巳是姦邪朕獨不覺其然陸贄之對婉矣而未盡也奚不曰古之所謂姦邪者莽操懿溫是也其人皆有功于國有善及人時君倚之以成其惡是真姦邪也盧木&#63140;巳則異木&#63140;巳之為人無寸功於國無片善於身事事蠹政害民時時妨賢病國始則保朱泚之不反終則致朱泚之簒立車駕播遷宗社幾灭幸而反正天所贊也原木&#63140;巳之情與抽戈犯蹕者同定木&#63140;巳之罪與誤國無上者等寸斬不足以謝天下族誅不足以謝朝廷聖代之梟獍皇家之鯨鯢也姦邪二字不足以盡之臣以為陛下改過當如太甲懲患當如成王而曰朕獨不覺其然是以梟獍為鸞鳳鯨鯢為龜龍也王言如綸其出如綍天下聞之誰不解體前事之不忘後事之師陛下勿以宗社再試哉世傳宣公對上語多訥曰容臣退而思之故張南軒云宣公只是詞臣非宰相才盖指其為相不能行而徒屢疏其言也
陸贄忌才
于公異露布為德宗所歎賞陸贄忌其才誣以家行不至賜孝經一卷坎壈而終惜哉敬輿而有此也後人稱之智如子房才如賈誼子房何曾忌才如此
蒲禹卿
蒲禹卿成都人王蜀之世對策直言擢第一及宗衍欲至天水禹卿上疏諫曰天水之地遠惡難行險禾&#63140;戔欹雲危峯插漢石崖微雨則摧閣道稍泥則滑那堪叱馭豈可鳴鑾况玉京金闕寶殿珠樓內苑上林瓊池瓌圃香風滿檻瑞露盈盤鈞天之樂奏九韶廻雪之舞呈八佾何必湏於遠塞看彼荒山且蜀國從來創業多乏永謀或德不及於兩朝或祚不延於七代劉禪出降于鄧艾李勢遽歸于櫪溫皆為不恤直言以致亡國宗衍不聽至鳳州已遇敵不一年遂亡
趙普
宋之多□□始于趙普宋之兵孱國弱亦始于趙普何也曹翰欲取幽州承周世宗一日取三關之餘威而遼國多隙取之必矣趙普亦知翰能之而嫉媢之心蓄於內阻抑之巧形於口太祖亦承五代之弊畏難苟安玩時愒日故從其言而金元之禍中國人類幾絕由或之地幾為匈奴之牧馬塲皆普一言喪宋社稷而兆數百年之禍也其渝金匱之盟罪猶在此下乎
蘇長公次公
元劉文靖云蘇長公愛孔文舉次公愛管幼安盖氣質各相類云
半山詩
半山詠孟子詩云何妨舉世嫌迂闊故有斯人慰寂寥此欲尚友孟子也次首詠商鞅云今人未可非商鞅商鞅能令令必行此又仰思商鞅也盖其立言則欲學孟子變法則欲師商鞅卒之孟子不可學而專師商鞅焉其用人則對伊川曰使小人變法使君子守之卒之君子盡逐斥而小人純用焉生於其心害於其政有如此孟子之沉魄魂【半山詩語】當咲於九原矣其歸金陵後作龍賦曰常出乎害人而未始害人常至於喪巳而未嘗喪已其自觧之詞乎然就其言論之龍本利見何嘗害人其或害人者孽龍也龍能存身何嘗喪巳其或喪巳者乖龍也公其秉孽龍乖龍之精者乎又其退居後詠金山詩云只有此中堪曠望誰今天作海門山此猶是欲涸梁山泊為田之餘意余獨愛其詠倉頡四句云倉頡造書不詁自明嗚呼多言礻&#63140;互誤後生此豈鬼擘其口使出此言如自跋其字說乎陳了翁楊龜山之力辨不若其自懺也又歸田後詩曰勛業無成照水羞黃塵入眼見山愁則其羞惡真心之發噫晚矣若夫其捨宅為寺捨田為供乃宦官宮媼之所為而公為之不知何見以斯人而從祀孔廟污蔑極矣

【五十卷】＋史類三
【史類三】＋辛甲 ＋董之蘩菁 ＋馯臂子弓 ＋王良字子期＋伍員之員音運 ＋兩鬻熊＋古今兩鮑謝＋苻堅 ＋鍾元常＋次卿 ＋少伯 ＋盧鴻一＋鳴犢竇犨舜華 ＋杜伯度＋叚干 ＋蔡邕父名 ＋吞道元＋君苗 ＋髟&#63139;火子 ＋毌丘 ＋古人取字 ＋避諱改字 ＋名諱 ＋避諱 ＋諱辯 ＋謚號 ＋別號 ＋李姓非天 ＋三字姓＋同姓名＋謝莊名五子＋師稱 ＋以佛書命名＋羊楊揚陽本一姓＋千家姓跋 ＋猪兒豹子 ＋海鷗 ＋慕藺比荀 ＋趙野义＋姓偉 ＋穼衷 ＋劉卲之卲从卩不从阝＋王渙王之奐＋秀才 ＋郡姓 ＋盖姓有二 ＋李陽氷＋殷子周姬 ＋昝姓 ＋越象 ＋蘭氏 ＋長流 ＋刺史太守不同 ＋舟鮫 ＋將軍 ＋虎瓜板＋小鳳小儀 ＋率更 ＋雲岳屏風 ＋芝泥蘭檢 ＋白簡 ＋鈴索 ＋馮京 ＋東坡慕樂天＋岳武穆當稱忠武＋張俊張浚二人 ＋韓忠獻韓忠憲世系
太史升菴文集五十卷成都楊慎著　從子有仁編輯 後學趙開美校
辛甲
辛甲為商紂太史七十五諫而去其後周人封之著書一篇其事不傳見於漢書蓻文志其後代有幸有見左傳
董之蘩菁
戰國人名有董之蘩菁董姓也之蘩菁三字其名也複名古有之三字名始見此
馯臂子弓
儒林傳商瞿受易於孔子瞿以授魯橋庇子庸子庸授江東馯馷子弓此子弓即荀子所稱仲尼子弓者或以為仲弓或以為朱張字子弓皆臆說也
王良字子期
韓非子曰王子期為趙簡子御子期王良字也左傳杜預注以王良為郵無卹未知孰是然韓非去王良時近或得真
伍員之員音運
陸龜蒙詩賴得伍員騷思少夫差剛免似荊懷宋人小說云以龜蒙之慱學而誤呼伍員之名豈趁韻邪慎按員之音遖本無前訓惟唐員半千傳云半千本宋劉凝之十世孫初凝之因齊受禪奔元魏自比伍員故改姓員唐世謠云令公四俊苗李崔員以後證先知伍員之員音運也如巢縣之巢音勦朴胡之朴音浮濡水之濡奴官反票姚之姚音同鷂古賢相傳自有此一種音韻今不悉見耳
兩鬻熊
漢藝文志鬻子二十二篇注云名熊為周師文王以下問焉周封之為楚祖此一鬻熊也唐玄宗天寶六載詔祀夏禹於安邑以宗伯鬻熊秩宗伯夷配此夏之鬻熊也然鬻熊事夏禹為宗伯經傳無明文不知何所據也
古今兩鮑謝
鮑照謝耳&#63140;兆【宋】鮑防謝良弼【唐】與李膺杜密李固杜喬李白杜甫同
苻堅
晉苻堅以應圖讖文改姓其字從草不從竹今多書作符非也苻音蒲其音亦別又左傳萑苻之澤杜預注苻亦音蒲
鍾元常
鍾繇字元常取咎繇陳謨彰厥有常之義也今多以繇音由非晉世說載庾公謂鍾會曰何以久望卿遙遙不至盖舉其父諱以嘲之此可證矣
次卿
漢鄒長倩與公孫弘書山川阻脩加以風露次卿足下勉作功名竊在下風以俟嘉譽公孫弘字次卿惟見此漢書不載
少伯
苑蠡楚三戶人字少伯大夫種姓文氏字禽楚之鄒人出呂覽高誘注
盧鴻一
唐人有盧鴻一隱於嵩山其名鴻一者尸子云鴻飛天首高遠難明楚人以為鳧越人以為乙鴻常一爾通鑑綱目書徵嵩山處士盧鴻為諫議大夫不受鴻下脫一字盖誤以鴻為單名而削去一字也人之名可减去乎其脫誤如此
鳴犢竇犨舜華
琴操曰孔子去衛將西見趙簡子至河聞竇鳴犢舜華之死也歎曰羙哉水洋洋乎丘之不濟此命也夫按戰國策顏師古說二人姓名曰鳴犢鐸犨古今人表曰鳴犢竇犨說苑曰趙有鐸名竇犨史記世家曰竇鳴犢舜華家語曰殺竇犨鳴犢及舜華索隱曰竇犨字鳴犢聲轉字異或作鳴鐸舜華亦作慶華今按諸說不同當從家語及索隱為是
杜伯度
韓文諱辯漢有杜度按廋肩吾書品杜操字伯度非名也韓公亦誤用不如用魯有眾仲
叚干
叚干李姓一也初封叚後邑干因邑而氏魏世家有叚干子田世家有叚干朋而風俗通乃以為姓叚名干木蓋因呂氏春秋干木光乎德與魏都賦干木之德之言而誤也按詩有出宿於干今開封有刋溝蹇叔處干而干亡之秦而秦【戰國策有叚干綸越人】
蔡邕父名
蔡邕父名稜字伯直見後漢書注【傳奇戲文蔡從簡杜撰無稽不學之過】
吞道元
吞人姓音他前切氏族書有吞景雲晉有吞道元與吞公牋者今類書引之改吞作查盖不知古有吞姓也書敘指南所引猶是吞字可以為證
君苗
唐人云君苗無姓呂安無字此言何謂也按文選注呂安字仲悌又應瑒有與從弟君苗書則唐人所云者止謂史失其傳耳亦訓人不可不通文選也
髟&#63139;火子
賈誼新書引髟&#63139;火子曰太平之世父無死子兄無死弟髟&#63139;火姓僅見此漢唐君碑陰有處士閭葵班閭葵複姓僅見此佛圖澄碑澄本姓濕濕姓僅見此戰國策衞有緤錯挐薄緤挐姓僅見此
毌丘
複姓有毌丘氏諸姓氏書音母作母非也漢書有曼丘臣顏師古曰曼丘毌丘本一姓此說近之亦未考其原也史紀田齊世家伐衞取貫丘索隱曰毌音貫丘古國名衞之邑也今作毌丘字殘缺耳索隱之說得其原矣然以母字為殘缺亦非盖古字從省不用貝耳漢有母丘興母丘長母丘毅魏有母丘儉皆同族也今分為二姓曰母曰丘而毌為父母之母不惟士人不知而母氏子孫亦不自知則譜諜不明之弊久矣嘗有友人母姓者屬予篆私印予為寫作毌且語之原其人退謂人曰楊用脩亦太橫乃欲改人姓音邪予聞而一笑
古人取字
史記注仲雍字熟哉哉字取字僅見此隋人魏鸞字雙和崔挺字雙根雙字取字僅見此隋宗室楊綸字&#63150;&#62694;耒留&#63151;楊溫字弘&#63150;&#62694;耒留&#63151;&#63150;&#62694;耒留&#63151;字取字僅見此唐登科記韓湘字北渚此又似今人之號亦異矣
避諱改字
避諱至唐尤嚴古禮二名不偏諱而唐人世與民皆諱以民部為戶部以世為代不惟是也世字在偏傍亦諱之改左傳泄冶為洩冶玊藻卑偞為卑係楚辭鼓枻為鼓栧何其迂哉宋人經史輒遇諱缺其畫如桓作恒至今遵之諸廟諱但缺其畫而欽宗之諱桓字則公畫四字曰淵聖御名餘則石何見也
名諱
文王名昌武王名發詩頌發文王之廟曰克昌厥後周人制體醢人有昌本之菹七月之詩周公所作曰一之日觱發烝民詩曰四方爰發皆不以為諱而得言之若曲禮曰詩書不諱臨文不諱由作詩不諱故祭得歌之尚書牧誓云今予發武成曰周公發武王稱名告眾史官錄而不諱知於法不當諱也金縢曰元孫某獨諱者成王啟金縢之書親自讀之諱其父名口改曰某既讀之後史官始錄依王所讀遂即曰某武成牧誓則宣諸眾人宣訖即錄故因而不改也古褚諱名不諱字禮以王父字為氏明其不得諱也屈原曰朕皇考曰伯庸是不諱之驗也
避諱
古人避諱改字自有意義司馬遷父名談史記諱趙談為趙同以古音談亦音同也急就章以談叶桑是其證也明帝諱莊改莊助為嚴助莊子陵為嚴子陵以莊與嚴古同音殷武詩叶音是其証也宣諱荀改荀卿為孫卿亦然
諱辯
余少時父師命讀韓文諱辯其曰周之時有騏期漢之時有杜度余問曰何不云春秋有眾仲戰國有騎期自今思之眾仲實姓名同音又顯在春秋左傳文公偶思之未及爾
謚號
蘇老泉云婦人有謚自周景王之穆后始匹夫有謚自東海漢隱者始宦官有謚自東漢之孫程始蠻夷有謚自東漢之莎車始然黔婁之謚即匹夫之謚也不始於東漢矣
別號
幼名冠字長而伯仲沒稱謚哉古之道也未聞有所謂別號也杜甫李白倡和互相稱名張仲吉甫雅什但聞舉字近世士夫多稱別號厥名與字懵然不知傳刻詩文但云張子李子或云某菴某齋當時尚不諳其誰何後此安能辨其甲巳慎所著詩篇多舉交遊之字或書其名于下庶乎觀者俾言與事諧情景相對不知者或以為輕之異哉又近日民風漓猾白衣市井亦輒稱號永昌有鍜工戴東坡巾屠宰號一峯子一善謔者見二人並行遙謂之曰吾讀書甚久閱人固多不知蘇學士善鍜鐵羅狀元能省牲信多能哉相傳以為笑
李姓非天
姓氏譜李氏凡十三望以隴西為第一唐時重族系雖帝系之貴亦自屈居第三而讓隴西為一則隴西之李與唐室之李不同族明矣史官修唐世系表謂臯陶為堯大理世為理氏紂時有逃難食李得全故改理為李此附會杜撰以媚時之說殊不足信按唐本李暠之後乃夷狄非中國人與臯陶之理風馬牛不相及也而唐帝以李老君為祖封為玄元皇帝而廟祀之使史官皋陶大理之說有據何不直祖臯陶而乃下祖李耳乎是自相矛盾可疑甚矣漢世李廣為隴西李氏至唐猶然然據唐人姓氏譜則隴西與唐室了不相干而李氏稱隴西者往往冐為唐宗室又矛盾矣唐自高祖即位太宗高宗繼之武后殺唐子孫殆盡至開元末四十年而太白詩云我李百萬葉柯條布中州是又可疑盖唐人十三望之李皆冐稱宗室既不封以祿位惟虛名誇人曰天潢仙脉而巳唐帝亦樂其族姓之繁不暇考其真偽也觀太白自敘之書云白家世本金陵此其自狀明甚而詩中贈九姓李者皆曰吾宗則又可疑唐之先仕於後周豈有金陵之籍哉大抵唐人族姓多冐濫如令狐楚入相後天下姓胡者改胡為狐而上加令字以附之溫庭筠詩云自從元相登庸後天下諸胡盡帶鈴嗚呼宰相之勢不過十年而人競改姓以附之况堂堂一統天子三百年之八其冐附不知幾百千萬矣噫人之賢否在於一巳豈族姓所能高下小說云隴西李氏高自標榜有女人不敢求婚及年長父母以囊裝昏夜潛送於少年無妻者是其自高者乃所以自辱也我太祖高皇帝有天下後建安有朱氏者以譜牒進欲附國姓聖祖曰朕起農家所知者德懿僖仁四代而巳聖人之見高出萬古而百九十年族姓之敝亦少革豈非類族辨物之大義乎
三字姓
魏初作府兵八柱國掌之侯莫陳崇其一也侯莫陳三字姓崇其名也趙宋有侯莫陳利用盖其後裔今讀者以侯莫為一人陳利用為一人非也又代北虜人有三字姓侯莫陳阿史那潛夫論中國亦有白巴公氏慎往年在史舘有湖廣土官水盡源通塔平長官司進貢水盡原通塔平盖六字地名有同列疑為三地名添之云三長官司予取大明官制證之曰此一處非三地也同列笑曰楚蜀人近蠻夷故宜知之我內地人不知也予戲應之曰司馬遷西南夷傳班罔匈奴傳敘外域如指當班馬亦蠻夷耶
同姓名
湯初勝夏巳有臣扈至太戊百三十年又有臣扈詩有家父春秋又有家父楚有兩莊蹻漢有兩王莽樂府有兩莫愁南朝有兩劉琨文人有兩王褒兩蘇子卿五代梁有王彥章吳亦有王彥章古今同姓名者何限
謝莊名五子
謝莊以風月景山水名五子颺朏顥嵸&#62681;&#63139;淪也宋子虛名友五子鑫森淼焱垚
師稱
毉曰毉師織曰織師餅曰餅師舟曰舟師工曰工師僧曰梵師如道士曰鍊師之例可也唐詩人徑稱曰師過矣
以佛書命名
佛教盛於晉宋齊梁之後至唐尤多故恒以佛經字義命名如蕭方等【梁元帝子】柳達摩【北齊將】蕭摩訶【陳將】席毗羅【隋人】周羅候【後周人】宇文陀羅尼【後周帝】爾朱菩提慕容三藏魚俱羅干什門趙什住高龍义隋宋金剛劉黑闥李圓通容那律王摩詰張乾陀【俱唐人】皆載正史其餘不可悉數○佛氏有方等經猶云平等世界也故蕭氏取為名方等嘗著三十國春秋胡三省注通鑑不知此義蕭方下去一等字似今人云某人等之等而不思方等之弟名方諸方知可證乎亦猶綱目不知盧鴻一為雙名而去一字為盧鴻也
羊楊揚陽本一姓
晉有羊舌氏叔向之子伯石食邑於揚曰楊食我晉既灭羊舌氏分羊舌氏之田為三縣曰平陽曰楊氏則羊也楊也陽也同出一姓楊子雲自以為蜀無他楊其揚字不從木而楊修云吾家子雲亦同關西之楊特子雲好奇之過獨自標異耳
千家姓跋
洪武十四年五月朔翰林編修吳沉典籍劉仲質吳伯宗據戶部黃冊編為千家姓以進傳之天下今教童子者猶以宋世百家姓訓蒙殊失之矣按其中如需&#63140;兌之音萬軤之音呼禢之音喧庫之音赦本庫字而去其上點佘之音蛇本余字轉音而強更從入下示乜之音彌也切本也字而去其中畫皆無義而強從俗音若嵐&#62849;&#63141;圭香炅本桂姓避仇西分為四元無其字若梁四公子傳之類耳他若訔&#63141;利【音盤】學【音拱】斤&#63140;皮【音亥】耤&#63140;斤【音昨】俞【音丑本俞字加丑】員&#63140;見【本員半千之後加見】&#62738;&#63139;囚【音罪&#62738;&#63139;囚字之訛】叟【音暴叟字之訛】共&#63139;貝之音孤受之音倒求之音義了不可知又夷人複姓萬侯之音木其如冐頓之音墨特也了不可施於楷書况篆乎近日有妄作者刻之篆尤可笑特書以示兒輩刀云
猪兒豹子
李猪兒【安祿山臣】皮豹子【元魏之臣】
海鷗
柳公權僕名海鷗竊銀杯者
慕藺比荀
司馬長卿慕藺相如故名相如元任明自比荀文若故名曰彧
趙野义
北齊武平初領軍趙野义獻白兔鴈各一○頃日與顧箬溪倡和雪詩次東坡义字韵顧言义字韵窄古人和此詩極多韵事押盡矣余言佛經力义北齊書趙野义皆奇僻未經人押顧笑曰公大能記
姓偉
漢食貨志臨菑人姓偉注姓其姓也偉其名也○昔人有以星星令屬對者或對曰字字以為絕奇若姓姓氏氏子子皆可對也
穼衷
李日&#63139;折祚周易集解所引姓名晉人有穼衷穼音森其字從木從穴穼亦希姓姓氏諸書不載也
劉卲之卲从卩不从阝
劉卲字孔才宋庠曰卲从卩說文高也故字孔才楊子周公之才之卲是也三國志作劭或作邵从邑皆非不叶孔才之義从卩為卲乃叶
王渙王之奐
唐詩人王渙字羣吉昭宗大順二年進士文苑英華選其惆悵詞十首今誤作王奐非也王奐與王昌齡王維同遊去王渙一百四十餘年况其詩有霍小玉及紅娘事皆天寶以後事豈可混為一人
秀才
趙武靈王論胡服云俗辟民易則是吳越無秀才也秀才之名始此後再見於賈誼傳六朝遂以此為取士之科名云
郡姓
姓氏書以姓配郡望甚為無謂虛高族望起於江南侯景求婚王謝而不允遂詬曰會湏以吳兒女配奴江東散亂職此由之事雖不甲此一端而官人以世其釀禍非一日矣其後河北亦效尤以崔盧為首比江東之王謝薛宗起不得入郡姓至碎戟爭於帝前乃取入郡姓今之百氏郡望起於元魏胡虜之事何足為據也是時韓顯宗上疏有云門望者乃其父祖之遺烈亦何益於皇家苟有才雖屠釣可相奴虜可將苟非其才雖三后之胤墜于皂隸矣又曰陛下豈可以貴襲貴賤襲賤李冲曰不審魯之三卿孰若四科真名言哉
盖姓有二
盖姓有二漢盖寬饒盖勳音盍唐盖文達蓋蘇文蓋嘉運音踏
李陽氷
李陽氷字少溫見於宣和書譜吳子行乃云陽氷即李潮之字亦猶晁公武以張唐英為張君房也唐英字次公新津人張商英之兄仁宗明道中狀元見黃東發古今紀要選舉考誤作唐卿亦當正之
殷子周姬
殷之德陽德也故以男書子周之德陰德也故以女書姬
昝姓
晉書有昝堅今襄陽多此姓按說文無此字也蕭何封於酇其地在襄陽之光化縣其後因以為姓而酇訛為昝【酇本作贊贊訛為昝】
越象
王符潛夫論由余生於五狄越象產於八蠻而功施齊秦德立諸夏越象事載籍不見
蘭氏
周禮輈人注魚&#63140;叟魚字大戴禮蘭氏之根蘹氏之苞王褒洞蕭賦幸得謚為洞蕭夫魚名而稱字草名而稱氏蕭名而稱謚皆奇之又奇
長流
古呼治獄參軍為長流帝王世紀云少昊崩其神降於長流之山於祀主秋秋官司寇主刑罰也故取秋帝所居為嘉名也亦猶今稱刑官曰白雲司也
刺史太守不同
刺史太守不同今混呼為一非也觀後漢郡國志可見矣漢制自三輔之外分九州九州控郡國州部有刺史郡國有太守如豫州刺史部則穎川汝南六郡國冀州刺史部則魏郡而下九郡國畿內則河南尹京兆尹而以司隸校尉部之外則刺史部之郡國則太守治之州部則自河南京兆兩尹至豫冀兗徐青荊益治並幽交為尹二刺史十一而已郡國則自河南至日南為郡國凡一百十有二太守亦百十有二嚴能鷹揚有督察之才刺史之職也安靜寬仁有愷悌之德太守之職也
舟鮫
左傳註舟鮫官名掌澤澤有水有魚故以為名小說有鮫泣珠賣綃事盖舟鮫之官死而為澤神若伐木之匠變為木客也
將軍
將軍官名古矣不始於漢也國語鄭文公以詹伯為將軍左傳豈將軍食之而有不足檀弓衛將軍文子孟子慎子為將軍後漢書西南夷傳帝嚳時有吳將軍但其說虛誕不可信也
虎瓜板
宋王微與江湛書云所以綿絡累纸本不營尚書虎瓜板也古者召奏用虎瓜書晉宋之代大臣皆得自辟除官屬以板召之謂之板官
小鳳小儀
唐人謂中書舍人為小鳳翰林學士為大鳳丞相為老鳳盖以中書省有鳳池也又謂儀部之長曰大儀員外曰中儀主事曰小儀見鄭谷集宋人猶襲其稱張天覺自小鳳拜右揆是也
率更
唐官名有率更歐陽詢嘗任是職率更太子之官屬主干掫夜行以備非常也率按說文作&#63150;行玄十&#63151;將衞也省從率音與帥同率將衛也更番直也
雲岳屏風
漢鄭弘第五倫故吏同為太尉司空每朝見弘曲肱自卑明帝聞知乃賜雲岳屏風分隔其間【雲岳即雲氣山岳也】
芝泥蘭檢
芝泥發彩宣鳳藻而騰文蘭檢浮香潤龍縑而動色張鷟奏章云云檢文書草也【翰林學士】承明之有直廬方步八磚之日紫宸之夾香案更依五朵之雲【學士】濡珥彤之毫書九重之言動繡汗青之筆乘四海之輝光【學士】
白簡
古彈文白纸為重黃纸為輕故云臣輒用白簡以聞今御史白簡即其事問之亦不知也
鈴索
李德裕云翰林院有懸鈴以備警急文字引之以代傳呼也唐制禁署嚴密非本院人雖有公事不敢遽入於內夫人宣事亦先引鈴每有文書即內臣立於門外鈴聲達本院小判官出受訖授院使院使授學士鄭綮詩絛鈴無響閟珠宮韓渥詩坐久忽聞鈴索动玊堂西畔響丁東
馮京
余觀氏族言行錄載馮京之父名式京生而雋邁不群式一日取其所誦書題其後曰將作監丞通判荊南軍府事馮京式既退官十一年京舉進士第一為將作監丞通判荊南如式之言時人謂式為知子氏族錄宋人所編當得其實也傳奇馮商還妾事以為京父考之此文京父未嘗為商又不名商也小說不足信當依正史之傳可也
東坡慕樂天
洪容齋隨筆言東坡慕白樂天因以為號慎按南賓志云東坡西坡皆白文公故跡樊漢炳詩曰忠黃江上兩東坡二老遺風凜不磨人得矜誇知地勝天教流落為才多以此驗之信然惜容齋未之引耳
岳武穆當稱忠武
宋贈鄂王岳飛謚忠武文曰李將軍口不出辭聞者流涕藺相如身雖已死凜然猶生又曰易名之典雖行議禮之言未一始為忠愍之號旋更武穆之稱獲覩中金之舊章灼知皇祖之本意爰取危身奉上之實仍采戡定禍亂之文合此兩言節其一惠昔孔明之志興漢室子儀之光復唐都雖計效以或殊在秉心而弗異垂之典冊何嫌古今之同辭賴及子孫將與山河而並久然今天下岳祠皆稱武穆此未定之謚當稱忠武為
張俊張浚二人
張俊附秦檜而傾岳忠武者張浚廣漢人嘗稱飛忠孝人也及飛冤死後高宗變大學生程宏圖之奏昭雪光復浚與參贊陳俊卿悲感歎服浚為都督俊為樞密劉豫遣子鱗姪猊合兵七十萬犯淮西張浚聞之以書戒張俊曰賊豫之兵以逆犯順若不勦除何以立國今日之事有進擊無退保也此見張穎所著岳飛傳浚與俊豈可混為一人哉今之士夫例以傾岳為浚之短不知受誣千載如此陳白沙詩秦傾武穆因張浚白沙自語錄擊壤集外胷中全無古今無怪其然而舉世懵然余故詳著以見賢者之不可厚誣考古之不可不精議論之不可輕立而益歎今人之不知學也
韓忠獻韓忠憲世系
韓琦安陽人謚忠獻子三人長雍次冲次素見神宗御製碑其後雍改名忠彥仕至南陽開國公登宰席韓億靈壽人後徙雍丘謚忠憲子八人皆貴綱司門員外綜刑部員外知制誥絳字子華平章事繹職方員外維字持國龍圖端明翰林三學士縝字玉汝龍圖閣直學士緯比部郎中糹&#63140;丐光祿寺丞閥閱之盛為天下冠二韓公皆為宰執一謚忠獻一謚忠憲獻與憲相近多混淆而子姓亦不知所出今據其墓碑行狀國史畧分析之

【五十一卷】＋史類五
【史類五】＋泰顛閎夭 ＋孟明 ＋屈平 ＋荀卿李斯吳公 ＋孔明 ＋周訪 ＋王旭 ＋房琯 ＋司馬溫公墓銘 ＋黃忠文公雷雪奏議 ＋趙天澤＋韓魏公防閑之疏＋陳文惠公一言興邦 ＋宋人議論不公不明 ＋五霸名訛【附　趙鵬飛】 ＋齊桓晉文優劣 ＋裴氏世注史＋楊察兄弟 ＋沮誦王叕&#63139;土 ＋筆諫醫諫 ＋戴石屏無行＋火迫酇侯 ＋孔明不取文舉 ＋圭里 ＋張文成贊徐有功＋軒軒霞舉 ＋三俊五君 ＋雙鳳二龍 ＋舉身是膽 ＋二孝子事相類 ＋九州被＋粥飯僧＋施全 ＋伴食 ＋王安石＋王安石廟祀＋歇後 ＋虞雍公功烈＋任盡言＋王欽若
太史升菴文集五十一卷 成都楊慎著　從子有仁編輯 後學趙開美校
泰顛閎夭
墨子尚賢篇文王舉閎夭泰顛於罝網之中授之政而西土服
孟明
孟明始為晉虜不自懲艾再敗於殽陵彭衙幸晉師不出封殽尸而還左氏美之過矣繆公襲鄭蹇叔苦諫使繆公能用其言則秦師不東也三軍不暴骨也秦誓亦不必作也左氏不稱先見知幾之蹇叔而贊喪師辱國之孟明何其謬哉且其言曰遂霸西戎用孟明也夫秦之所以霸西戎者累世富強形勝巖險雄心於戈矛戰鬥技飬於射獵獫驕非一日也孟明何力焉
屈平
昭常景鯉不肯與秦地昭睢屈原止懷王入秦四臣皆楚同姓世臣夷險不易其操危難不更其守家國一體休戚同之豈若江左王謝唐之崔柳易姓則為之佐命竊國則為之奉璽誨盜黨賊樂菑利亡恬不知恠可勝誅乎
荀卿李斯吳公
以荀卿大儒而弟子有焚書坑儒之李斯以李斯為師而弟子有治行第一之吳公信乎人之賢否在乎自立不係乎師友也
孔明
輟耕錄載俞豹論諸葛孔明忠於玄德而非忠於漢獻以漢獻尚在而玄德之立為不當也此說謬矣習鑿齒曰惠公朝秦而小圉以立更始猶存而光武舉號先主合議討賊是宜速尊以奉大統民欣反正出覩舊物可謂識時之卓見豹盖亦未嘗見此論也寡陋不學如此不自知而輕議大君子真可惡也陶九成取之亦輕薄子哉
周訪
晉周訪平杜弢之亂其子撫為益州太守三十餘年平阪文鄧定蕭敬文三寇撫子楚為犍為太守世在梁益甚得物情平司馬勛之亂太和中妖賊李弘稱號改年鳳皇楚遣其子瓊討平之瓊子虓字孟威不屈於苻堅可謂五世名臣矣
王旭
元人王旭上許魯齋書云仆以聖賢望先生而不敢以世俗待先生者待先生也昔孟子辭萬鍾於齊先生所以眷眷於此其必有以處此矣何如返蘇門之舊隱臥西山之白雲遠厂&#63141;尗洙泗之微言近考伊洛之正派旭也不敏請摳衣以書先生於文公之後觀其意盖深不與其仕元而欲其為伯夷也嗚呼旭亦豪傑之士哉
房琯
司空圖詠房琯詩云物望傾心久匈渠破膽頻注云天寶中琯奏請遣諸王為都統節度祿山見分鎮詔拊膺歎曰我不得天下矣琯建此議可以為社稷功司空圖云匈奴破膽指此杜子美挽公詩所謂一德興王後亦指此事唐書因其陳濤斜之敗遂沒其善可惜也楊鐵崖詠史目之為腐儒又以王衍比之過矣余故舉杜陵司空二詩以闡其幽房後謪廣漢有政績唐詩人詠房湖者多稱仰之今不悉記云
司馬溫公墓銘
范蜀公景仁作溫公墓銘曰皇皇我宋神器之重而熙寧初姦小滛縱以朋以比以閉以壅人不聊生天下詾詾險陂狡猾唱和雷同謂天不足畏謂眾不足從謂祖宗不足法而敢為誕謾不恭赫赫神宗洞察于中乃竄乃斥遠佞投凶誅鋤蠹毒方復任公奄棄萬國未充厥終凡數百言皆指熙寧姦邪之狀先師李文正公樂府碑可毀亦可建盖棺事久乃見不見姦黨碑但見姦臣傳信矣予友薛君采蕙嘗著論云易曰小人弗用必亂邦也夫小人之在位也或有創姦弊以變祖宗之法導逸欲以蠱君上之志基禍亂以召社稷之釁樹怨毒以失億兆之心懷苟且以誤國家之計行貪鄙以敗天下之俗害善人以塞眾正之路布私人以成群小之黨故國家之亂不可救也雖然小人之在位也亂從之而生及其去也亂之生也不從之而亡何者姦弊作而舊章壞矣逸欲入而君志荒矣釁隙開而國勢危矣人心離而國本搖矣大計誤而事機失矣風俗敗而名教頹矣君子遠而正道微矣小人盛而禍變滋矣故國家不幸而用小人不惟兆亂於一時又將遺亂於無窮有國家者畏小人不可不嚴也退小人不可不力也&#62682;&#63139;豕宰羅整菴云唐之禍亂本於李林甫宋之禍亂本於王介甫李之禍唐本於心術不端王之禍宋本於學術不正二公之言其亦有為而發乎後之視今亦猶今之視昔也
黃忠文公雷雪奏議
宋紹熙二年二月雷雪交作黃忠文公具封事畧曰謹按易帝出乎震霊為雷君象也震本坤體陽自外來交之有動乎情欲之象是以聖人於六十四卦中凡步震體取義尤嚴在復則曰以至日閉關欲其復之靜也在隨則曰嚮晦入宴息欲其居之安也在頤則曰慎言語節飲食欲其飬之正也復之靜晝不可以鄭聲撓之居之安夜不可以欲心蕩之飬之正食不可以旨酒亂之至於重震之卦則曰恐懼修省恐懼在君心修省在君政豈可以虛文責之有司百官哉黃公名裳字文叔蜀劍州人樓鑰稱之曰先見如呂中丞勇决如范蜀公敢言如蘇東坡盖司馬公自以為不及者公或過之而皆得其全識者以為知言
趙天澤
趙天澤蜀新都人與同邑杜圭明春秋齊名棄官薄遊江南無貴賤皆倒屣迎之最善括蒼劉公伯溫一日行省大臣論江左人物天澤首以伯溫對眾愕然疑且竊笑之趙公退而贈劉公文曰蕭何拔韓信玄德師孔明非信任之篤則泜水之奇八陣之妙何由照耀後世其文載于翊運錄中方劉公之未遇也授之以卜法者曾義山而深奇預識者趙公也趙有吳江月下泛舟詩云餘霞歛遙岑微靄生近甫江行得良夜月出鳴柔櫓茫茫天欲流歷歷星可數水螢明乍灭沙禽或翔舞此意誰與同三高渺千古
韓魏公防閑之疏
韓魏公為西帥夜有偷兒携匕首至臥公曰可取吾首去賊止取金帶而去史以為美嗚呼兵事貴嚴公於周身之防疏矣此其罪也而以為雅量謬哉幸而賊有鉏麑之悔不然武元衡之禍作矣喪身辱國罪莫大焉
陳文惠公一言興邦
或言古之相臣有批敕焚詔碎麻者忠諫則忠諫矣若遇中材以下之主以不敬罪之何辭以逭余答之曰陳文惠公堯咨為相仁宗忽夜分有御封至堯咨不啟封來日奏曰今中宮虛位張貴妃有寵恐奸人附會請正母儀若誠此事臣不敢啟封仁宗首肯曰姑置之貴妃不果立此諫轉移於談咲間可謂一言興邦矣
宋人議論不公不明
弘治中餘杭有周德恭評王安石為古今第一小人又曰神宗之昏惑合赧亥桓靈為一人者也安石之姦邪合莽操懿溫為一人者也此言最公最明矣予嘗謂壓安石之為相大類商鞅鞅之進由閹人景監安石之得君由宦者藍元震商鞅設誹謗之禁而安石置邏卒之察鞅力排甘龍杜摯之議安石力彈言新法之人秦之亡由商鞅宋之亡由安石安石嘗有詩云今人未可非商鞅商鞅能令令必行是其本相盡露先姦後姦其揆一也朱子以安石為名臣與司馬公並列審如此商鞅亦當與孟子齊名矣程子謂新法之行吾輩激成之此言亦非譬如醉者酗酒擊人醒者必群起力救不能止醉之酗而反罪醒者之救可乎諺云無柰冬瓜何捉著瓠子磨其言雖俚其事實類也此言一出遂為後日調停張本陸象山作王安石祠堂記全祖虍意終宋之世安石父子配享孔廟而無一人公言至理宗獨見乃黜去之以此等議論有以入之深也安石之誤國生遇孔子必膺少正卯之誅而其死也公享之於廟庭私祠之於州縣是宋人之議論不公不明舉世皆迷且邪矣
五霸名訛【附趙鵬飛】
世之稱五霸者其論出於荀孟聖人初無是言也孔子曰齊桓公正而不譎晉文公譎而不正又曰其事則齊桓晉文初不及宋襄秦穆楚莊吳闔閭越句踐而荀孟之所謂五霸者亦所取不同盖各狥戰國一時之稱慕而立論爾孟子之所謂五霸則桓文與宋襄秦穆楚莊為五荀子之所謂五霸則桓文與楚莊闔閭句踐為五二子之論既殊則學者信吾夫子言足矣戰國之說不足據也如前七君者皆見乎春秋而聖人獨于威文有實予之辭首止葵丘之盟踐土于溫之會召陵城濮之役王室賴之諸侯賴之兆民賴之聖人所以予之者非私也凡以幸天下之有威文而不遂為夷也若夫宋襄則固無成功吾前論之矣而秦繆楚莊闔閭句踐皆為中國患聖人何忍長其寇哉若闔閭句踐皆逞兵以鬪其私尤無足稱據者春秋盖夷狄之君子不道也而秦繆三敗不退孟明其悔咎之誓得列於書楚莊得陳得鄭而不有哀宋之危而隨許其平其義見稱于武子若二君者以為夷狄之賢君則固也而遂與威文同列則鵰鸞無別矣秦繆之誓特其詞有足觀聖人取其詞而已繆公之悔非其道也悔其敗而益阻兵是豈聖人所望哉故書於春秋皆擠之九泉之下無隻字之褒也若楚莊者尤中國之害又非秦繆之比秦繆鬪私忿於晉而已實不敢陵諸侯也而莊之兵直犯中國灭庸灭舒蓼灭蕭宋陳鄭聖賢之後皆被其毒假伐戎之行以觀兵於周仗討罪之名以肆虐於陳圍鄭圍宋皆必其面縳請降登床告病而後已謂之賢者固如是乎吾嘗怪後世君子不闢荀孟之論而槩以五伯為賢昧者遂伸秦繆楚莊於桓文之列則王石無辨矣觀春秋所書無一語之溫庸可謂予秦楚乎吾故辨之暴秦楚之惡以存中國破荀孟之論以直桓文非私意也春秋意也穀梁傳云交質子不及二伯亦可證春秋之世本無五伯之說也
齊桓晉文優劣
桓文雖並稱而文固非桓匹也或曰桓公二十餘年飬晦蓄威始能向楚文公一駕而城濮之功多於召陵桓公屢盟數會遲回晚歲始會宰周公文公再合而于溫之會捷於葵丘桓公終身與諸侯周旋會鄄失魯盟幽失衞首止失鄭葵丘失陳文公三會則大侯小伯莫有不至其得諸侯又盛於桓公子今曰文非桓匹何也曰文公之功多於桓公者罪亦多於桓公者也事速於桓公者義先壞於桓公者也名盛於桓公者實衰於桓公者也春秋不以功盖罪不以事掩義不以名誣實文豈桓匹哉桓公得江黃而不用以伐楚文公則謂非致秦不足與楚爭楚抑而秦興矣此桓公之所不肯為者也桓公會則不邇三川盟則不加王人文會畿內則伉矣盟子虎則悖矣此桓公之所不敢為者也桓公寧不得鄭不納子華懼其獎臣抑君不可以訓文公為元咺執衞侯則三綱五常于是紊矣此又桓公之所不忍為者也觀此則吾夫子正譎之論孟子獨表桓公五禁而不及晉文余謂文非桓匹豈一人之私言乎
裴氏世注史
裴松之字世期注三國志其子駰字龍駒注史記慱洽雅麗可謂父子繼美
楊察兄弟
楊察字隱甫蜀之成都人宋史有傳亟稱其属文雅緻有體弟寘與兄齊名發觧禮部廷試皆第一又蜀士在宋世三元三人陳堯叟楊寘何渙也亦可謂盛矣而郡志不載
沮誦王叕&#63139;土
倉頡沮誦共造文字今但知有倉頡不知沮誦李氷王叕&#63139;土同穿二江今但知有李氷不知王叕&#63139;土鄭條興古文歐陽修前今人亦不知有鄭條也
筆諫醫諫
柳公權心正筆正之對穆宗知其以筆諫也柳公綽進太醫箴曰氣行無間隙不在大憲宗曰卿愛朕深者盖以醫諫也柳氏世有人矣
戴石屏無行
戴石屏未遇時流寓江西武寧武寧富翁以女妻之留三年一日思歸詢其所以告以曾娶妻以白其父父怒妻宛曲觧之盡以嫁奩贈之仍餞之以詞自投江而死其詞云惜多才憐薄命無計可留汝揉碎花牋仍寫斷腸句道傍楊柳依依千丝萬縷抵不住一分愁緒捉月盟言不是夢中語後回君若重來不相忘處把杯酒澆奴墳土嗚呼石屏可謂不仁不義之甚矣既誑良人女為妻三年興盡而棄之又受其奩具而甘視其死俗有謔詞云孫飛虎好色柳盜跖貪財殆兼之矣其為人如此而台州猶祠于鄉賢何哉
火迫酇侯
唐原休受朱泚偽官自比蕭何之功入長安日首收圖籍時人笑之目曰火迫酇侯宋南渡有郭某為將自比諸葛酒後輒詠三顧頻繁兩朝開濟之句而屏風便面一一皆書此二句未幾敗于江上倉皇涕泣而匿時謂之尿汁諸葛正可作對也
孔明不取文舉
宋書引諸葛孔明之言曰來敏亂郡過于孔文舉此事不經見當表出之盖孔文舉名過其實清談廢事巳有晉人之風使遇孔明必遭李平廖立之罰後人稱之只以才學耳
圭里
高士傳李弘字仲元蜀人居成都之圭里里人化之班白不負男女不錯行弘嘗為縣令鄉人共送之元無心就行因共酣飲月餘太守使人促之仲元曰本不之官
張文成贊徐有功
躡虎尾而莫驚觸龍鱗而不懼鳳跱鴟梟之內直以全身豹變豺狼之間忠能遠害愚嘗謂為大將者為太公望易為郭子儀難輔幼主者為周公易為孔明難為刑官者為皋陶易為有功難誰謂後世不及古人乎
軒軒霞舉
李白見玄宗於便殿神氣高朗軒軒然若霞舉相如奏賦黃門飄飄有凌雲氣正可相對二子皆蜀人也
三俊五君
二陸與顧雲號三俊五君嵇康阮籍劉伶向秀阮咸也竹林七賢有山濤王戎
雙鳳二龍
蔡邕崔實號雙鳳崔晏許號二龍
舉身是膽
趙子龍一身都是膽【三國志】王雅舉身悉是膽【北史周文帝云】
二孝子事相類
支漸蜀之資陽人年七十持母喪廬於墓白蛇素狸擾其傍皓烏皬雀休於隴徐仲原望江人親喪廬墓禽採花而插墳獸行&#63141;缶土而壘隴
九州被
孔融評邊讓為九州之被則不足為單衣礻&#63140;詹礻&#63140;俞則有餘○九州被盖錦文織九州也
粥飯僧
五代李愚為相誠非經濟才廢帝謂之粥飯僧亦宜矣然其貧至無屋又欲依古以創禮其清儉好古何如哉後世欺君誤國納賄招權土功木妖與宮闕爭勝倍于偃月堂格天閣獻妻納女與嬪御爭麗倍于石季倫燕帖木又皆粥飯僧之罪人也
施全
朱文公云舉世無忠義這此&#63139;夕正氣忽自施全身上發出來此正論也足以慰忠魂于地下矣續綱目書施全剌秦檜不克而死亦本於文公遺恴也近有人語予曰今之岳廟多鑄賊檜像跪縳于門外亦當鑄施全像坐于檜上持刀砍檜庶為得之併識其語於此
伴食
盧懷慎身為上相家無擔石孜孜體國至死益堅属疾則念明皇倦勤將有憸人乘間之患遺言則薦宋璟諸賢以為社稷無窮之謀豈區區才智之士矜眩目前以為功必巳出者能爾耶然則懷慎之為唐計當於古人中求之史以伴食譏之是亦俗見也乎
王安石
王安石行新法引用小人一時賢者非之皆遭貶斥其弟安禮安國及姪旊字元鈞斿字元龍皆不以為是可謂寡助之至矣而安石不反巳自省也元祐中安國貶死旊及斿亦坐貶遠方所謂為法自蔽以不愛而及其所愛乎
又 人君之愚暗柔弱不足以亡其國亡國者必剛愎明察之君也譬之人家不肖之子不足以破家其破家必輕俊而無檢者也在人臣則真小人不足以亂國其亂國者必偽君子也盖真小人其名不羙其肆惡有限偽君子則既竊羙名而其流惡無窮矣是故唐之亡不在僖昭而在德宗宋之亂不在京卞而在王安石或曰子何以恕真小人余曰子不觀白樂天詩乎狐假女妖害猶淺一朝一夕迷人眼女為狐媚害即深朝朝夕夕迷人心樂天豈恕狐哉
王安石廟祀
王安石之誤國極矣死而從祀於孔子廟并其子雱以其小人之黨盛也楊龜山力闢之而不能勝至南渡以孝宗之賢而猶惑之以為真聖人也乹道五年建寧布衣魏掞之請罷安石父子從祀不聽至理宗淳祐元年始黜之小人之黨易於欺世如此撫州有安石祠陸象山作記余曰祠不必立記亦不必作安石何功合于祀典乎
歇後
黃東發曰自知其必能相而相者古今一伊尹也自知其必不能相而不相者古今一鄭五人也皆曰必不能相已獨曰必能相者滔滔皆鄭五之罪人也嗚呼伊尹吾不得而見之矣得見鄭五斯可矣又曰綮之初相獨驚怪而固辝其進莖明也唐末諸相率植黨與以持之綮之既相獨致仕而速去其退甚明也進退如此不賢而能之乎又跡其平生守廬州而盜不入境留緍錢而盜不敢犯亦有過人者不謂之賢不可也
虞雍公功烈【名允文】
虞雍公戰伐之奇妙筭之策忠烈義勇為南宋第一與張魏公相上下特魏公有南軒為之子而朱子亟稱之遂大顯揚雍公無人發其茂績耳簡池劉巨濟序虞公奏議云余讀雍國忠肅虞公奏議二百二十有七篇而慨然有感世但知采石之戰以七千卒郤虜兵四十萬者功偉然忌者猶曰適然豈知公於紹興辛巳之前已因輪對面奏虜必叛盟兵必分五道正兵必出淮西奇兵必出海道宜令良將勁卒備此二境其先事之識已絕出乎眾人之表矣及虜叛盟上令從巨集議公獨言虜兵必出淮丞相善其言而未果行及遣公勞師采石事已大壞公以書生收合亡卒激勵諸將施置於倉卒之餘而破虜於俄頃之間嗚呼非胷中素所畜積忠誠足以動天地感人心而作士氣未易成此偉績也而曰適然可乎自昔狃勝者必忽其餘憂公又令設備於瓜州其他區畫悉各精密而不苟虜遂遯去乃徐請車駕還行都歷歷見於奏疏也余切妄論宋朝多議論少成功雖盛時猶然也况積習消靡之餘夫人皆喜逸而惡勞圖安而懼危中興以來前有張魏公後有虞雍公為國家任其勞當其危者也彼不少愧焉而又忍短毀之乎丘文莊公語先太師曰古今水戰采石比赤壁尤奇且難周瑜主將而允文書生也瑜握重兵而允文空拳也瑜有孔明為椅角而允文隻手也以此較之難易見矣可謂不易之論
任盡言
宋直秘閣任盡言字元受眉山人元符諫官伯雨之孫紹興從臣中先之子有詩文集楊誠齋序之謂其詩文孤峭而有風稜雄徤而有英骨忠鯁而有義氣集今罕傳余於群公四六中見其賀湯侍御鵬舉啟專言秦檜之惡其畧曰請言自古之姦臣無若亡秦之巨蠹公攘名器報微時簟食之恩擅立刑誅箝當代搢紳之口制同列如挾兔斥異議如孤豚厚鷹大之養而搏吠已憎疏鵷鷺之行而孤危主勢受其頤指捷若影從忠臣不用而用臣不忠實事不聞而聞事不實私富貴之龍斷豈止使子弟為卿奪造化之鑪錘大不許人主除吏忠義扼腕知識寒心上愧漢臣初乏朱雲之請劍下慚唐室未聞林甫之斲棺遂令存歿之間備極哀榮之典凡千餘言可謂古之遺直不愧其祖矣誠齋風稜義氣之言良非溢美乎余又因此見高宗之庸懦生既誤用檜及檜死謂內侍曰朕今日始免靴中置刀矣既知其惡而死猶以王爵贈之雖三尺痴童不為也宋之亡也晚矣噫
王欽若
巽巖李氏送湯司農歸朝序載王欽若與毋賓古請赥天下宿逋自五代至咸平真宗從之遣使四出蠲宿逋一千餘芇釋係囚三千餘人由是遇之甚異不久入相仁宗繼立推廣先志亟改追欠司為蠲納司欽若此事史不書當表出之亦憎而知其善也
趙師睪&#63139;廾
趙師睪&#63139;廾字從善號墻東趙千里姪也尹京有政聲戮杭州姦僧尤奇嘗學犬吠以媚侂冑其後韓侂冑敗有贈之謔詞侍郎自號東墻曾學犬吠村莊今日不湏搖尾且尋土洞深藏【睪&#63139;廾即古擇字觀其字曰從善蓋取擇其善者而從之義也俗士多訛其音】

【五十二卷】＋文類一
【文類一】＋論文 ＋陸韓論文 ＋李華論文 ＋李耆卿評文＋蕭穎士論文＋余知古論退之文＋韓退之遺文＋柳文蘇文 ＋唐宰相多能文 ＋稱贊文章之妙 ＋古人文法有祖 ＋古今文字繁簡 ＋法言論屈原相如＋古詩文宜改定字＋訓詁之文貴顯 ＋古人多譬况＋文有傍犯 ＋古文引用 ＋古書不可妄改 ＋古文倒語 ＋＋古文之奧 ＋文字之衰 ＋舉業之陋 ＋目學之弊 ＋日而月之 ＋梓澤 ＋玊樹 ＋諸家地理 ＋辬華 ＋眳藐流眄 ＋防露之曲 ＋柳子六逆論＋楊文安公戒諭諸將銘＋李巽巖撰趙待制墓銘＋辭尚簡要 ＋邵公批語 ＋歐陽公非非堂記＋平復燕雲表＋吳潛宅揆麻制 ＋二盧 ＋張謂贊劉裕＋半山之妙 ＋蔣之翰稱離騷 ＋集文選文士姓名＋白渠歌＋＋雪讚書紈扇＋巧心妍耳 ＋傅一廖二 ＋登三乘六 ＋楊烱稱王勃＋榮露蕭雲 ＋雪窖氷天 ＋草薰 ＋舜梧堯柳 ＋望杏瞻蒲 ＋崔雍 ＋鈲礻&#63140;規 ＋綈袍紈扇 ＋青案綠瓷 ＋紫莖屏風 ＋白間 ＋明駝使＋諾皋記序 ＋千眠 ＋步有新船 ＋伏湛奏＋古蜡祝丁零威歌遺句＋古人偽作外夷文字 ＋唐明皇詔 ＋縱囚論＋古文八字四韻 ＋誰昔 ＋周司寇匜銘＋湖陰曲題誤
太史升菴文集五十二卷 成都楊慎著　從子有仁編輯 後學趙開美校
論文
論文或尚繁或尚簡予曰繁非也簡非也不繁不簡亦非也或尚難或尚易予曰難非也易非也不難不易亦非也繁有羙惡簡有羙惡難有羙惡易有羙惡惟求其羙而巳故慱者能繁命之曰該贍左氏相如是也而請客者頃刻能千言精者能簡命之曰要約公羊穀梁是也而曳白者終日無一字奇者工於難命之曰複奧莊周禦寇是也而郇模劉煇亦詭而晦辨者工於易張儀蘇秦是也而張打油胡打鉸亦淺而露論文者當辨其羙惡而不當以繁簡難易也
陸韓論文
陸機文賦云謝朝華於已披啟夕秀於未振韓昌黎云惟陳言之務去戞戞乎其儺哉李文饒曰文章如日月終古常見而光景常新此古人論文之要也近世以道學自詭而掩其寡陋曰吾不屑為文其文不過抄節宋人語錄又號於人曰吾文布帛菽粟也予常戲之曰菽粟則誠菽粟矣但恐陳陳相因紅腐而丁可食耳一座大笑
李華論文
李華曰文章本乎作者而哀樂繫乎時本乎作者六經之志也繫乎時者樂文武而哀幽厲也有德之文信無德之文詐皋陶之歌史克之頌信也子朝之告宰嚭之詞詐也夫子之文章偃啇傳焉偃啇沒而伋軻作焉盖六經之遺也屈平宋玊哀而傷靡而不遠六經之道遯矣淪及後世力足者不能知之知之者力或不足則文義浸以微矣慎謂華之論文簡而盡韓退之與人論文諸書遠不及也特難為褊心狹見者道耳
李耆卿評文
李耆卿評文曰韓如海柳如泉歐如瀾蘇如潮余謂柳如泉未允易泉以江可也
蕭穎士論文
蕭穎士云六經之後有屈原宋玊文甚雄壯而不能經賈誼文辭最正近於治體枚乘相如亦環麗才士然而不近風雅楊雄用意頗深班彪識理張衡宏矌曹植豊贍王粲超逸稽康標舉左思詩賦有雅頌遺風干寶著論近王化根源比後敻絕無聞焉近日惟陳子昂文體最正蕭之所取如此可以知其所養矣
余知古論退之文
唐人余知古與歐陽生論文書云韓退之作原道則崔豹荅牛享書作諱辨則張昭論舊名作毛穎傳則袁淑太蘭王九錫作送窮文則楊子雲遂貧賦
韓退之遺文
孫何稱韓退之擬范蠡與大夫種書意出千古理振群疑今集中無此文白樂天稱皇甫湜涉江文而湜集亦無此文皮日休稱孟浩然微雲淡河漢疏雨滴梧桐而孟集無此一首乃知古人詩文之佳者遺逸多矣
柳文蘇文
郭象莊子注曰工人無為於刻木而有為於運矩主上無為於親事而有為於用臣柳子厚演之為梓人傳一篇凡数百言毛萇詩傳云漣風行水成文也蘇老泉演之為蘇文甫字說一篇亦數百言得奪胎換骨之三昧矣
唐宰相多能文
唐開元宰相奏請狀及鄭畋鳳池稿多用四六皆宰相自草五代亦然至范質始除其煩辭故&#62681;&#63139;耒公謂楊文公曰予不能為唐時宰相盖娴於辭也
稱贊文章之妙
王半山評歐文云積於中者浩如江河之渟滀發於外者爛如日星之光輝其清音幽韻凄如飄風急雨之驟至其雄詞閎辨快如輕車駿馬之奔馳又稱老泉之文云其光芒燦爛若引星辰而上也其逸駃奔放若决江河而下也葉水心稱李巽巖之文曰風霆怒而江河流六驥調而八音和春暉秋明而海澄岳靜也曾點之瑟方希化之人酒欲清
古人文法有祖
古人文法皆有祖韓非內儲說曰門人求水而夷射誅濟陽自矯而二人罪鄭袖言鼻惡而新人劓費無忌教郄宛而令尹誅陳需殺張壽而尸&#63141;羊首走燒芻廥而中山罪班固漢書曰子暈謀桓而魯隱危欒書搆郤而晉厲弒堅牛奔走叔孫卒郈伯毀季昭公逐費忌納女楚建走宰嚭譖胥夫差喪李園進妹春申斃上官譖屈懷王執趙高敗斯二世縊伊戾坎盟宋座死江充造蠱太子殺息夫作姦東平誅宋景文唐書效之為姦臣贊曰三宰嘯凶牝奪辰林甫將藩黃屋奔鬼質敗謀興元蹙崔柳倒持李宗覆東坡贈宋壽昌詩用此法又奇矣
古今文字繁簡
程去華云精一執中無俟皇極之煩言欽恤兩字何至呂刑之騰口盖古今世變不同而文之繁簡因之孔子曰夏道未瀆辭推而言之則殷周之辭已瀆矣韓退之云周公而下其說長
法言論屈原相如
文選注引法言曰或問屈原相如之賦孰愈曰原也過以浮如也過以虛過浮者蹈雲天過虛者葉無桹然原上援稽古下引鳥獸其著意於虛長卿亮不可及今法言無此條
古詩文宜改定字
顏延年赭白馬賦戒出豕之敗駕惕飛鳥之跱衡出字不如突字杜子羙詩大家東征逐子回逐字不如將字白居易詩千呼萬換始出來始字不如才字詩文有作者未工而後人改定者勝如此類多有之使作者復生亦必心服也
訓詁之文貴顯
楚辭吉日兮辰良王逸注日謂甲乙辰謂寅卯逸之意本謂日為甲乙之属辰為寅卯之属而各省二字後之讀者不曉便謂甲乙為吉日寅卯為良辰雖朱子注楚辭亦誤用俗見也高誘注呂氏春秋云日從甲至癸也辰從子至亥也此則明白無疵大凡訓詁之文貴顯如此
古人多譬况
秦漢以前書籍之文言多譬况當求於意外如尚書云說築傅巖之野築之為言居也後世猶有卜築之稱求其說而不得遂謂傅說起於板築雖孟子亦誤矣伊尹負鼎以干湯謂尹有鼎鼐之才也猶書曰迓衡云耳橫議者遂謂伊尹為庖人若然則衡秤也尹曰迓衡其亦舞秤權之市魁乎子貢多學而識故孔子曰賜不受命而貨殖焉莊子便謂子貢乘大馬中紺表素之衣太史公立貨殖傅便首誣子貢如此則子貢一猗頓耳聖門四科子貢善言語太史公信戰國游士之說載子貢一出存魯亂齊破吳強晉而霸越其文震耀其辭辯利人皆信之雖朱文公亦惑之獨蘇子由作古史考而知其妄考左傳齊之伐魯本于悼公之怒季姬而非田常吳之伐齊本怒悼公之反覆而非子貢其事始白若如太史公之言則子貢一蘇秦耳毛詩曰漢有游女不可求思韓嬰曲為之說曰孔子南行至楚之阿谷見女子有佩瑱而浣者使子貢挑之不得如韓嬰之言則孔子乃一馬融而子貢不如盧植遠矣又論語為命禆諶草創之左氏遂謂禆諶謀于野則獲盖因草之一字誣之也孔父正色而立朝左氏遂謂孔父之妻羙而豊&#63140;危盖因色之一字誣之也例此以往則國語謂驪姬蝎譖申生必將如吉甫之掇蜂禮所云諸侯漁色于下即小說家謂西施因網得之類矣乎姑發此以諗知者
文有傍犯
徐陵賦陪遊馺涉騁纖腰於結風長樂鴛鴦奏新聲於度曲又云厭長樂之疏鍾勞中營之緩箭雖兩長樂為意不同此類為傍犯又劉禹錫律詩前聯云雪裡高山頭早白後聯云于公必有高門慶自注高山本高高門使之高也亦傍犯之
古文引用
凡傳中引古典必曰書云詩云者正也左傳中最多又有變例如子產荅子皮云子於鄭國棟也棟拆榱崩僑將壓焉此乃引周易棟橈凶之義而不明言易魯穆叔論伯有不敬曰濟澤之阿行潦之蘋藻寘諸宗室季蘭尸之敬也此乃引有齊季女全詩之義而不明言詩盖一法也又引書太誓所謂啇兆民離周十人同者眾也據太誓原文云受有億兆夷人離心離德予有亂臣十人同心同德省二十字作八字而語益矯徤此盖省字又一法也郤至聘楚辭享云百官承事朝而不夕此公侯所以千城其民也故詩曰纠纠武夫公侯干城及其亂也諸侯貪冐侵欲不已爭尋常以盡其民略其武夫以為已腹心故詩曰纠纠武夫公侯腹心此先言詩意而後引詩辭又一法也宋陳文簡曰古文取詩云詩取書云書盖常體也或以唐誥為先王之令【見國語】周書為西方之書【見國語】以咸有一德為尹吉【禮記】以大禹謨為道經【荀子】不曰仲虺之誥而曰仲虺之志【左氏】不曰五子之歌而曰夏訓有之【左氏】直言鄭詩曹詩【國語】上稱汋曰武曰【左氏】或稱苪良夫【左氏】或稱周文公【國語】指那頌卒章為亂辭【國語】摘小宛首章為篇目【國語】數章之末章既謂之卒章一章之末句亦謂之卒章【並左氏傳】凡此似亦畧施雕琢少變雷同作者考焉毋誚無補陳氏之言予論有契焉故並載之
古書不可妄改
古書不可妄改聊舉二端如曹子建名都篇膾鯉臇胎蝦寒鱉炙熊膰此舊本也五臣妄改作炰□□□鱉膾鯉毛詩舊句淺識者孰不以為寒字誤而從炰字邪不思寒與炰字形相遠音呼又別何得誤至於此文選李善注云今之時餉謂之寒盖韓國饌用此法塩鉄論羊淹鷄寒崔駰傳亦有鷄寒曹植文寒鶬蒸麑劉熙釋名韓鷄為正古字寒與韓通也王維老將行恥令越甲鳴吾君此舊本也近刋本為不知者改作吳軍盖越甲吾君似是連對不思前韻已有詔書五道出將軍五言古詩有用重韻未聞七言有重韻也維豈謬至此邪按劉向說苑越甲至齊雍門狄請死之曰昔者王田於囿左轂鳴軍左請死之曰吾見其鳴吾君也今越甲至其鳴君豈左轂之下哉正其事也見其事與字之所出始知改者之妄
古文倒語
古文語多倒漢書中行說曰必我也為漢患者若今人則云為漢患者必我也管子曰子邪言伐莒者若今人則云言伐莒者子邪
古文用之字
莊子厲之人夜半生其子又以驪姬作驪之姬地名南沛作南之沛呂覽楚丹姬作丹之姬家語沖津作江之津樂府桂樹作桂之樹文法皆異
古文之奧
孔子出使子路賫雨具有金果雨子路問其故孔子曰詩不云乎月離于畢俾滂沱矣昨莫月正離畢也他日月離畢孔子出子路請賫雨具孔子不聽果無雨子路問其故孔子曰昔日月離其陰故雨昨莫月離其陽故不雨史記仲尼弟子傳有子事載此文而刪月離陽離陰末節盖有深意作傳之旨本以見有子不如孔子處故不說盡而文益蘊藉如莊子九淵而止說其三又夔憐蚿蚿憐風風憐目目憐心止觧夔蚿風三句而憐目憐心之義缺焉盖悟者自能知之若說盡則無味知此者知古文之奧矣
文字之衰
蘇子瞻云文字之衰未有如今日者也其原出於王氏王氏之文未必不善也而患在於好使人同已自孔子不能使人同顏淵之仁子路之勇不能以相移而王氏欲以其學同天下地之羙者同于生物而不同於所生惟荒瘠斥鹵之地彌望皆黃茅白葦此則王氏之同也然是時學者不敢異王氏者畏其勢也南渡以後人人攻之矣今之學者黃茅白葦甚矣予嘗言宋世儒者失之專今世學者失之陋失之專者一騁意見掃灭前賢失之陋者惟從宋人不知有漢唐前說也宋人曰是今人亦曰是宋人曰非今人亦曰非高者談性命祖宋人之語錄卑者習舉業抄宋人之策論其間學為古文歌詩雖知效韓文杜詩而未始真知韓文杜詩也不過見宋人嘗稱此二人而已文之古者左氏國語宋人以為衰世之文今之科舉以為禁約詩之高者漢魏六朝而宋人謂詩至選為一厄而學詩者但知李杜而已高棅不知詩者及謂由漢魏而入盛唐是由周孔而入顏孟也如此皆宋人之說誤之也吁異哉
舉業之陋
本朝以經學取人士子自一經之外罕所通貫近日稍知務慱以譁名苟進而不究本原徒事末節五經諸子則割取其碎語而誦之謂之蠡測歷代諸史則抄節其碎事而綴之謂之策套其割取抄節之人已不通經涉史而章句血脉皆失其真有以漢人為唐人唐事為宋事者有以一人折為二人二事合為一事者余曾見考官程文引制氏論樂而以制氏為致仕又士子墨卷引漢書律曆志先其筭命作先筭其命近日書坊刻布其書士子珍之以為秘寶轉相差訛殆同無目人說詞話噫士習至此卑下極矣
目學之弊
一傳未終恍已迷其姓氏片文屡過幾不辨其偏傍【李昭玘】
日而月之
唐文粹日而月之星而辰之本莊子尸而祝之社而稷之語然日月星辰語若出今人之口其不見笑也幾希
梓澤
滕王閣序蘭亭已矣梓澤丘墟梓澤石季倫別墅也又山亭序云茂林修竹王右軍山陰之蘭亭流水長堤石季倫河陽之梓澤
玊樹
左思三都賦序譏楊雄賦甘泉不當言玊樹青葱誤矣楊雄言玊樹者武帝所作集眾寶為之以娛神非謂自然生之猶下句言馬&#63150;尸&#62351;&#62825;&#63151;金人也
諸家地理
地志諸家予獨愛常璩華陽國志次之則盛弘之荊州記荊州記載鹿門事云龐德公居漢之陰司馬德操定州之陽望衡封字歡情自接泛舟褰裳率尔体暢記沮水幽勝云稠木傍生凌空交合危嵝傾岳恒有落勢風泉傳響於青林之下巖猿流聲於白雲之上遊者常苦目不周玩情不給賞若此二叚讀之使人神遊八極信奇筆也記三峽水急云朝發白帝暮宿江陵凡一千二百餘里雖飛雲迅鳥不能過也李太白詩朝辭白帝彩雲間千里江陵一日還杜子羙云朝發白帝暮江陵皆用盛弘之語也然二公詩語亦自有優劣試與詩流辨之
辬華
張平子西京賦上辬華以交紛下刻陗其若削辬華辬駁華麗也辬古斑字又音葩或寫作斑梁元帝纂文云辬華文麗也
眳藐流眄
西京賦瞻藐流眄一顧傾城注眳眉睫之間藐好視容也○今按詩云猗嗟名弓玊篇引之名作冥&#63140;頁眉目之間也字從冥言羙人眉目流眄使人冥迷所謂一顧傾城也眳冥&#63140;頁字異音同義
防露之曲
文賦寤防露與枽間又雖悲而不雅注引東方朔七諫謂楚客放而防露作此說謬矣若指楚客即為屈原屈原忠諫放逐其辭何得云不雅防露與枽間為對則為滛曲可知謝莊月賦徘徊房露惆悵陽阿注房露古曲名房與防古字通以防露對陽阿又可證其非雅曲也拾翠集引王彪之竹賦云上承霄而防露下漏月而來風庇清彈于幕下影嬥歌於帷中盖楚人男女相悅之曲有防露有鷄鳴如今之竹枝東坡志林亦云然則竹枝之來亦古矣詩云野有蔓草零露溥弓有羙一人清揚婉兮邂逅相遇適我願兮以此推之防露之意可知
柳子六逆論
柳子厚駁春秋左傳六逆之說曰賤妨貴少陵長遠間親新闁舊小加大滛破義六者亂之本也夫少陵長小加大滛破義誠為亂矣然其所謂賤妨貴遠間親新間舊雖為治之本可也何必曰亂夫所謂賤妨貴者盖斥言擇嗣之道子以毋貴者也若貴而愚賤而聖且賢以是而妨之其為治本大矣而可捨之以從斯言乎夫所謂遠間親新間舊者盖言任人之道也使親而舊者愚遠而新者聖且賢以是而間之其為治本大矣而可捨之以從斯言乎柳子此言是矣然未究其事與時矣盖衛將立州吁而州吁乃賤嬖之子賤妨貴之一言專指州吁此事之不同也若遠間親新間舊則周之用人尚親親先宗盟而後異姓魯之大聖如孔子亞聖如顏回固不得先三極此時之不同也石碏之言未失也嗚呼世冑躡高位英俊沈下僚地勢使之然由來非一朝為此詩者其知道乎此周公所以思成湯之立賢無方而畎畝版築魚塩之事孟子特稱之以為千古之希遇也然則光武之禮子陵昭烈之顧孔明謂非三代明良之盛事乎
楊文安公戒諭諸將銘
金人敗好率先興戎朝廷應兵誠非得巳惟諸大將皆吾瓜牙忠憤慨然誰不思奮上為社稷下為生靈聲援相聞如手足之捍頭目緩急相救如子弟之衛父兄追廉藺之遺風思寇賈之高誼叶成犄角之勢用濟同舟之安諸將讀之無不感奮當時謂可與陸宣公奉天一詔同朱子取二句入孟子註則此文膾炙當代久矣楊公名椿省元眉山人
李巽巖撰趙待制【開】墓銘
蜀蕞爾國偏處西南初幸自保社魚栢蠶驟通秦塞開明始貪膠擾肇茲事難盡談秦函取蜀篋胠囊探蘝既野蔓葛仍谷覃山玊靡在淵珠莫涵昔萬億稊今儲石儋上豈云富下滋不堪役困則傷告病如譚兵端孰弭寇鋒誰戡蟻聚蠭屯猶虓虎闞公起圖之寧忍一慙摧茗酒塩兼用此三織楮寓烠重輕相參吏姦游賊交鬪並讒止蕃蠅營射沙或&#63139;虫含苟可救時荼苦薺甘退省其私不贏一簪公曰我法要祗能暫彼兵與民互為矢函長此安窮亂是用餤解而更張五盍手攬天不憗遺斷鞅脫驂使民至今未弛負擔豈無若威逞願釋憾公葬久矣幽公沈沈我作銘詩神明所鑑刻諸北山維石巖巖羙其必傳澤詎卒斬後此千載勿毀勿撼
辭尚簡要
書曰辭尚體要子曰辭達而已矣荀子曰亂世之徵文章匿采楊子所云說鈴書肆正謂其無體要也吾觀在昔文弊於宋奏疏至萬餘言同列書生尚厭觀之人主一日萬幾豈能閱之終乎其為當時行狀墓銘如將相諸碑皆數萬字朱子作張魏公浚行狀四萬字猶以為少流傳至今盖無人能覽一過者繁冗故也元人修宋史亦不能刪節如反賊李全一傳凡二卷六萬餘字雖覽之數過亦不知其首尾何說起沒何地宿學尚迷焉能曉童稚乎予語古今文章宋之歐蘇曾王皆有此病梘韓柳遠不及矣韓柳視班馬又不及班馬比三傳又不及三傳比春秋又不及予讀左氏書趙朔趙同趙括事茫然如墮矇瞶既書字又書名又書官似謎語誑兒童者讀春秋之經則如天開日明矣然則古今文章春秋無以加矣公穀之明白其亞也左氏浮誇繁冗乃聖門之荊棘而後人實以為珍宀&#63139;珤文弊之始也愛忘其醜可乎我 太祖高皇帝科舉詔令舉子經義無過三百字不得浮詞異說百八十餘年遵之近時舉子之文冗贅至千有餘言者不根程朱妄自穿鑿破題謂之馬籠頭處處可用也又謂舞單鎗鬼一跳而上也起語百餘言謂之壽星頭長而虛空也其中例用存乎存乎謂之謂之此之謂此之謂有見乎無見乎名曰救命索不論與題合否篇篇相襲師以此授徒上以此取士不知何所抵止也可以為世道長太息矣
邵公批語
先太師戊戌試卷出舉子蹊逕之外考官邵公 暉批云奇寓於純粹之中巧藏於和易之內當時以為名言後觀龍川集乃知為陳同甫作論法也先輩讀書慱且精不似後生之束書不觀游談無根也因書之家乘
歐陽公非非堂記
歐陽公非非堂記云是是近乎諂非非近乎訕與其諂也寧訕此非君子之言也孔子曰惡居下流而訕上者子貢曰惡訐以為直者如歐之言是以聖賢所惡者自居也而可乎語曰吾之於人也誰毀誰譽如有所譽者其有所試矣是譽可過而毀不可過也大舜隱惡而揚善春秋傳曰君子之善善也長惡惡也短惡惡止其身善善及其子孫孔子見人一善忘其百非此近厚之道也如歐之言則訕訐之風盛而不肖之志得矣試取韓文公原毀一篇觀之其立心之公私高下何如哉此說一倡則萋菲貝錦簧鼓陷穽何所不至其不流於小人之歸也幾希
平復燕雲表
王將明作賀平復燕雲表以昆夷維其喙矣對燕人悅則取之鄭達夫亦用上句而下以周公方且膺之為對語王曰相公属對甚切舉已對曰此是當家者
吳潛宅揆麻制
予方重宵旰之憂汝不以晝錦為樂入趨延英之召亟奉天章之咨惟事務之孔殷顧弊源之滋甚邪不可以干正而君子小人之戒限未明戎不可以亂華而內夏外夷之名分未肅士氣抑欝而弗振民力殫咨而莫紓在庭狃於意見之偏在邊玩於守備之弛當饋以歎濟川其誰遺大投艱孰念敉寧之計任重道遠實惟弘毅之賢於乎詩有天保采薇當厲修政攘夷狄之志道在中庸大學尚明治國平天下之經惟至誠足以動感神明惟大公足以信服中外繄我耆俊毋煩訓詞
二盧
韓文公誌盧殷墓言殷於書無不讀止用為詩資平生為詩可誦者千餘篇至今一篇不傳非托於韓文則名姓亦湮矣又會昌中進士盧獻卿作愍征賦司空圖為之注釋且序之曰氣凌鄴下體變江南間生冠五百年在握照十二乘又言其才情旖旎雅調清越寓詞哀怨變態無窮稱之可謂極至矣而此賦亦不傳二公非妄許人者文章之傳不傳有幸不幸如胡曾詠史詩惡劣之尤而天下誦之豈非幸耶
張謂贊劉裕
唐文人張謂評劉裕云劉裕近希曹馬遠棄桓公禍徒及於兩朝福未盈於三載八葉傳其世嗣六君不以壽終天之報施其明驗乎此文簡嚴可以誅姦雄於既死矣當表出之
半山之妙
王半山之文愈短愈妙如書剌客傳後云曹沬將而亡人之城又刼天下盟主管仲因勿倍以市信一時可也予獨怪智伯國士豫讓豈顧不用其策耶讓誠國士也曾不能逆策三晉救智伯之亡一死區區尚足校哉其亦不欺其意者也聶政售於嚴仲子荊軻豢於燕太子丹此兩人者污隱困約之時自貴其身不妄願知亦曰有待焉彼挾道德以待世者何如哉味此文何讓史記乎與讀孟嘗君傳同關紐矣
蔣之翰稱離騷
蔣之翰稱離騷經若驚瀾奮湍欝閉而不得流若長鯨蒼虬偃蹇而不得伸若渾金璞玉泥沙掩匿而不得用若明星皓月雲漢蒙蔽而不得出
集文選文士姓名
梁昭明太子統聚文士劉孝威庾肩吾徐防江伯操孔敬通惠子悅徐陵王囿孔爍鮑至十人謂之高齋十學士集文選今襄陽有文選楼池州有文選臺未知何地為的但十人姓名人多不知故特著之
白渠歌
田於何所池陽谷口鄭國在前白渠在後舉鍤成雲决渠為雨水流竈下魚跳入釜涇水一石其泥數斗且溉且糞長我禾黍衣食京師百萬餘口○此漢紀所載比漢書多水流魚跳二句
韓子連珠論
北史李先傳魏帝召先讀韓子連珠二十二篇韓子韓非子韓非書中有連語先列其目而後著其解謂之連珠據此則連珠之體兆于韓非任昉文章緣起謂連珠始於楊雄非也
雪讚書紈扇
羊孚作雪讚曰資清以化乘氣以靡遇&#62694;&#63139;冡能鮮即潔成輝桓胤遂以書扇余嘗有夏日詩云紈扇書羊孚雪玊笛吹李白梅
巧心妍耳
陸機文賦雖濬發於巧心終受欪於拙目袁彖云有異巧心終愧妍耳自謙之辭也木
傅一廖二
吾蜀觧元王孝忠鄉試賀平西蜀表中有云川四□三收彈丸黑子之地傳一廖二成大統函夏之天傳一廖二乃 太祖御製平西蜀頌中謂傅友德之功第一廖氷忠之功第二也人咸服其慱洽
登三乘六
凉謝愛獻晉帝表登三緯地乘六御天宋人德奉三無功安九有句法祖之
楊烱稱王勃
楊烱序王勃文集云薛令言朝右文宗託末契而推一變盧照鄰人間才傑覽清規而輟九知所謂九知者盖用漢書九變復貫知言之選之語也其僻奚如此
榮露蕭雲
宋書符瑞志榮露勝軒蕭雲掩閣緯書云熒光羃河休氣四塞天地訢合乃降甘靈是謂榮露尚書大傳蕭索輪囷是謂卿雲溫子昇詩桐華引仙露槐彩麗卿煙皆用此事文好奇如此【齊書卿煙玊露旦夕揚藻】
雪窖氷天
歎馬角之不生魂消雪窖攀龍髯而莫逮泪雨氷天【洪皓祭徽宗文】
草薰
佛經云奇草芳花能逆風聞薰江淹別賦閨中風暖陌上草薰正用佛經語六一詞云草薰風暖搖征轡又用江淹語今草堂詞改薰作芳盖未見文選者也【弘明焦地芝候月天華逆風】
舜梧堯柳
宋文帝受命頌南通舜梧北平堯柳其句極工且新
望杏瞻蒲
徐陵候安都碑文望杏敦耕瞻蒲勸穡室歌千耦家喜萬鍾春鷓始轉必具籠筐秋蟀載吟必鳴機杼【前四句勸耕後四句勸織孟昶勸農文全用之】
崔雍
崔雍吊蕭至忠文曰上蔡之犬堪嗟人生到此華亭之鶴虛唳天命如何
鈲礻&#63140;規
謝靈運山居賦銅陵之奧卓氏充鈲視&#63141;夫之端金谷之華石子致音徽之觀注引楊雄辺言梁益之間裁木為器曰鈲裂帛為曰槻
綈袍紈扇
宋人四六云綈袍贈范叔猶有故人之情紈扇遺買臣終致上客之引○朱買臣為會稽太守懷綬匿跡人未知也所交錢勃見其暴露乃勞之曰得無罷乎遺以紈扇買臣至郡引為上客
青案綠瓷
古詩青玊案即盤朼今以案為卓非孟光舉案即盤也若今之卓子豈可舉乎綠瓷酒器見鄒陽酒賦
紫莖屏風
楚辭紫莖屏風文綠波注以屏風為草名又曰屏風謂葉障風○今按後說最是屏音丙屏風正與綠波為對最見工緻【宋吳感詩繡被夜歌青翰檝綠波春漾紫莖風】
白間
西都賦招白間下雙鵠揄文竿出比目二句為對白間猶黃間也弓弩之属御覽引風俗通白間古弓名文選以間為鷼非也
明駝使
木蘭辭願借明駝千里足送兒還故鄉今本或改明作鳴非也駝臥腹不帖地屈足漏明則走千里故曰明駝唐制驛置有明駝使非邊塞軍機不得擅發楊妃私發明駝使賜安祿山荔枝見小說
諾皋記序
叚少卿諾皋記序云聖人定璇璣之式周禮立巫祝之官考乎十煇之祥正乎九黎之亂當有道之日鬼不傷人在觀德之時神無乏主若列子言竈下之駒掇莊叟說戶下之雷霆楚莊爭隨兕而禍移齊桓覩委蛇而病愈
千眠
陸機文賦清麗千眠注光色盛貌一作谸綿望山谷青谸谸也見說文轉作芊綿韋莊詩可憐芳草更芋綿
步有新船
韓文步有新船不知者改步為涉謬矣南方謂水際為步音義與浦通韓退之孔戣墓志蕃舶至步有下碇之禾&#63140;免柳子厚鐵鑪步志江之滸凡舟可縻而上下曰步青箱雜記嶺南謂村市為墟水津為步罾步即漁人施罾處也張勃吳錄地名有龜步魚步楊州有瓜步羅含湘中記有靈妃步金陵圖志有邀笛步王徽之邀桓伊吹笛處樹萱錄載唐臺城故妓詩云那堪回首處江步野棠飛東坡詩蕭然三家步橫此萬斛舟
伏湛奏
後漢伏湛奏引書股肱良哉庶事康哉及詩濟濟多士文王以寧不直引其文而曰唐虞以股肱康文王以多士寧是故詩稱濟濟書曰良哉湛之言亦有左氏國語之遺法乎晉以後不復有此工緻矣
古蜡祝丁零威歌遺句
禮記蜡祝辭云土反其宅水歸其壑昆虫無作草木歸其澤而蔡邕獨断又有豊年若土歲取千百增此二句義始足丁零威歌城郭是人民非何不學仙冢纍纍而脩文御覽所引云何不學仙去空伴冢纍纍增此三字文義始明書所以貴乎慱考也
古人偽作外夷文字
余嘗疑穆天子傳西王母歌詞出於後人粉餙且山海經載西王母虎首鳥瓜形既殊異音亦不同何其歌詞悉似國風乎又觀後漢書朱輔上白狼王唐菆歌三篇音韵與漢無異愈可疑也唐新羅王獻詩其句法與中唐人若合契宋大中祥符間注輦國入貢上表表辭極偶麗中有云輒傾就日之誠仰露朝天之欵臣賤如芻狗微類醯鷄虛荷燭幽曾無執贄究其文筆與當時翰苑何差言語不通之國未必能集老莊之玄言習徐庾之麗句也當時天書尚可人為况外夷之貢志在互市罔利諭以導之無不可者書之史冊不待智者能勘破矣
唐明皇詔
唐明皇詔曰進士以聲韻為學多昧古今明經以帖誦為功罕窮旨趣斯二言盡唐人取士之病進士不通古今如許渾謂宋祖劉裕有三千歌舞至於張打油胡釘鉸極矣明經有謂堯舜為一人班固與班孟堅為兩人者豈止罕窮旨趣而巳
縱囚論
六一公論唐太宗縱囚其說卓矣然予考縱囚自歸之事不始於太宗後漢之鍾離意南宋之傅翽後魏之張華原隋之王伽皆然史書之以為羙太宗好名者盖慕而效之耳Titlebar【五十二卷 / 文類一/ 古文八字四韻】
古文八字四韻
老子知足不辱知止不殆足與辱&#62677;&#63140;豆韻止與殆&#62677;&#63140;豆韻盖古音殆作以也韓非子名正物定名倚物徙亦以正&#62677;&#63140;豆定倚&#62677;&#63140;豆徙也淮南子蘇秦步曰何故趍曰何馳亦是韻語古文多用八字之內而四韻者僅見此三條耳
誰昔
詩云知而不巳誰昔然矣爾雅釋之曰誰昔昔也猶言疇昔也疇亦誰也然則誰昔也疇昔也伊昔也一也誰昔字文人罕用惟司馬溫公長父主制詞云帝妹中行周易贊其元吉王姬下嫁召南羙其肅雍命服亞正后之尊主禮用上公之貴寵光之盛誰昔而然此制詞之工緻前媲二宋後揜三洪矣豈不善為四六者耶
周司寇匜銘
慱古圖載周司寇匜銘五句二十字其辭曰作司寇匜用造用歸維之百寮考之四方求之祜福其文極古雅當表出之
湖陰曲題誤
王敦屯於湖帝至於湖陰察營壘而去此晉紀本文於湖今之歷陽也帝至於湖為一句陰察營壘為一句溫庭筠作湖陰曲誤以陰字属上句也張來作於湖曲以正之

【五十三卷】＋文類二
【文類二】＋古今賦麗則不同＋文賦列十體＋海賦 ＋鴈賦 ＋獵兔賦＋薛綜注西京賦 ＋定情賦＋上林賦＋上林賦連綿字 ＋郭珍蜜賦 ＋搗素賦＋黃滔律賦 ＋秦少游單騎見虜賦 ＋白牛溪賦 ＋雪賦月賦 ＋坡賦具禪機＋唐太宗昭陵六馬圖贊【附跋】 ＋太宗十驥贊＋茶夾書燈二銘 ＋鏡銘 ＋鑑銘 ＋傅玄燭銘 ＋金谷序＋蘭亭記＋廬山記＋五色賦記 ＋黃棘 ＋大顛書＋祖龍沐猴 ＋易林 ＋歷代名臣奏議 ＋怒字 ＋錢神論＋紫電清霜 ＋文章狀物 ＋空遊 ＋落霞秋水
太史升菴文集五十三卷 成都楊慎著　從子有仁編輯 後學趙開美校
古今賦麗則不同
抱朴子曰古詩今賦麗則不同俱論宮室而奚斯路寢之頌何如王生之賦靈光乎同說游獵而叔田盧令之詩何如相如之言上林乎並美祭祀而清廟雲漢之辭何如郭璞南郊之豔乎等稱征伐而出車六月何如陳琳武庫之壯乎
文賦列十體
文賦詩緣情而綺靡賦體物而瀏亮碑披文以相質誄纏緜而悽愴銘慱約而溫潤箴頓挫而清壯頌優游以淋蔚論精微而朗暢奏平徹以閑雅說煒瞱而譎誑分文之十體各以四字盡之可謂妙矣往年鶴州蔡衡仲云束晢尚補笙詩文賦奚傷余漫應曰序原始以要終記制器而尚象衡仲曰二語妥帖兼是聖經更無褒彈也
海賦
文選載木玄虛海賦似非全文南史稱張融海賦勝玄虛惜今不傳北堂書抄載其略如湍轉則日月似驚浪動則星河如覆信為奇也
鴈賦
劉尚賦鴈云順風而飛以助氣力啣蘆而翔以避繒繳羊祐鴈賦云排雲墟以頡頏汱弱波以容與進凌厲乎太清退嬉遊于玄渚鳴則相和行則接武前不絕貫後不越序齊力不期而並至同趣不要而自聚當其赴節則萬里不能足其路苟泛一壑則眾物不能易其所凌空不能頓其翼揚波不能瀸其羽浮若飄舟乎江之濤色若委雪乎崖之阿辭旨超遠出於詞人一等矣
獵兔賦
夏侯湛獵兔賦息徒蘭圃禾&#63140;未驥華田目送歸鴻手揮五絃優哉優哉聊以永年其語與嵇叔夜同嵇與夏侯同時其偶同耶其相取耶嵇詩作華山夏侯作華田田字覺勝盖魏都在鄴不應言華山當是華田音花言華茂之田也亦是奇語
薛綜注西京賦
西京賦繚垣緜聯四百餘里此句本不必註薛綜注繚垣猶繞了也李善又改垣為亘益不通矣班固西都賦繚以周墻即此句也垣本是墻何必改作亘唐人催塗繡嶺宮詩苑路暗迷香輦地繚垣秋斷草煙深王和甫冬日詩繚垣烏鵲近人飛其用字固不以薛注為然也
定情賦
張衡定情賦曰願在面而為鉛華兮恨離塵而無光陶淵明閑情賦祖之
上林賦
程泰之論上林賦三條其見超邁得作者之意今節其語於此其上篇曰相如之賦上林曰亡是公者明無是人也既本無此人則凡所賦之語何往不為烏有也知其烏有而以實錄之故所向駮礙上林本秦故地始皇陿隘先王之宮庭而大加創治東既極河西又抵汧終南之北九嵕之陽數百里開宮館二百七十複甬相連窮年忘返猶不能徧而又表南山以為闕立石朐山以為東門其意若曰闕不足為也南山吾闕也門不足立也朐山吾門也此固武帝之所師也所師在是苟有諫者彼有坐日&#63140;垂唾擲而已無自而入也故相如始而置辭包四海而入之苑內夸張飛動意若從諛故楊雄指之為勸也夫既勸之以中帝欲帝將欣欣樂聽而後徐徐諷諭以為苑囿之樂有極而宇宙之大無窮則諷或可入也夫諷既不為正諫凡其所勸不容不出於寓言此子虛烏有無是所以立也其中篇曰左蒼梧右西極日出東沼入乎西陂此賦上林所抵也數百里間其能出沒日月於東西乎又曰其南則隆冬躍波其北則盛夏含凍信斯言也必并包夷夏縮地南北而始有此古今讀者偶不致思故主文譎諫之義晦於不傳耳其曰八水分流則長安實有此水不為寓言然而上林東境極乎宜春下苑即曲江也曲江僅得分滻為派而滻灞合會之地巳在宜春之北則其地出上林之外矣然則雖其實有之水亦復不能真確况其紫淵丹水欲傅會而強求乎其下篇曰古惟楊雄能知此意故其校獵之賦曰禦自汧渭經營豊鎬此則明命其實矣至於出入日月天與地沓則關中豈能辨此也又曰虎路三嵕圍經百里此則可得而有也至謂正南極海邪界虞淵此又豈關境所能包絡哉雄之此意正倣相如諷勸相參不皆執實兩賦一意也說者不知出此乃從地望土毛枚舉細較是癡人說夢也班固曰亡是公言上林廣大水泉萬物多過其實非義理所止故刪存其要歸□□□□之推此言也則雖班固亦自不觧也予觀莊子云魏罃與田侯牟約牟□之罃怒將伐之華子聞而醜之曰善言伐齊者亂人也善言勿伐者亦亂人也謂伐之與不伐亂人也者又亂人也君曰然則若何曰君求其道也已矣有所謂蝸者君知之乎曰然有國於蝸之左角者曰觸氏有國於右角者曰蠻氏時相與爭地而戰伏尸數萬逐北旬有五日而後反君曰噫其虛言與曰臣請為君實之君以意在四方上下有窮乎君曰無窮曰知遊心於無窮而返在通達之國若存若亡乎君曰然曰通達之中有魏於魏中有梁於梁中有王與蠻氏有辨乎君曰無辨客出而君倘然若有亡也盖自悼其所爭之細也東坡曰淳于髠言一斗亦醉一石亦醉至於州閭之會男女雜坐幾於勸矣而何諷之有以吾觀之盖有深意以多方之無常知飲酒之非我觀變識妄而平生之嗜亦少衰矣是以自托於放蕩之言而能止荒主長夜之飲世未有識其趣者愚謂長卿上林之賦意實若此能通莊氏之寓言兼戰國之游說而後可以得其旨也司馬長卿去戰國之世未遠故其談端說鋒與策士辯者相似然不可謂之非正也孔子論五諫曰吾從其諷觀說苑及晏子春秋所載以諷而從者不可勝數蘇洵作諫論欲以儀秦之術而行逢干之心是或一道也故戰國諷諫之妙惟司馬相如得之司馬上林之旨惟楊子校獵得之予嘗愛王維溫泉寓目贈韋五郎詩云漢主離宮接露臺秦川一半夕陽開青山盡是朱旗遶碧澗翻從玊殿來新豊樹裏行人度小苑城邊獵騎廻聞道甘泉能獻賦懸知獨有子雲才唐至天寶宮室盛矣秦川八百里而夕陽一半開則四百里之內皆離宮矣此言可謂肆而隱奢麗若此而猶以漢文惜露臺之費比之可謂反而諷末句郤韋郎效子雲之賦則其諷諫可知言之無罪聞之可戒得楊雄之旨者其王維乎
上林賦連綿字
上林賦垂條扶疏洛英幡纚紛溶箾蔘猗狔從風瀏蒞芔翕&#63140;及數句皆言草木從風之形與聲也但其用字既古其音又與俗音不同今略觧之○紛溶猶丰茸也箾篸即蕭森猗狔猶猗那也字亦作旖旎又作猗儺瀏蒞即流麗芔翕&#63140;及即欻吸欻古作芔&#63139;今見石鼓文省寫作芔五臣注遂誤以為卉字按長門賦列丰茸之游樹謝靈運詩升長皆丰茸則紛溶丰茸一也杜詩巫山巫峽氣蕭森則箾篸蕭森一也毛詩猗儺其枝椘辭紛旖旎乎都房阮籍詩猗靡情歡愛則猗狔也倚儺也旖旎也猗靡也一也陶弘景詩悽切嘹唳傷夜情趙彥昭詩流麗鳴春鳥則流麗與嘹唳及流麗一也杜詩秋風欻吸吹南國則芔翕&#63140;及與欻吸一也字有古今音有椘夏類如此聊舉其略爾
郭珍蜜賦
散似甘露凝如割肪氷鮮玊潤髓滑蘭香
搗素賦
文選雪賦注引班婕妤擣素賦疑非婕妤之作盖亦卓見也此賦六朝擬作無疑然亦是徐庾之極筆
黃滔律賦
黃滔律賦如明皇回駕經馬嵬云日慘風悲到玊顏之死處花愁露泣認朱臉之啼痕褒雲萬疊斷腸新出于啼猿秦樹千層比翼不如于飛鳥景陽井云理昧納隍處窮泉而詎得誠乖馭朽攀素綆以胡顏又無名氏作孟嘗君夜度函谷賦嘆秦闕之百二難騁狼心笑齊客之三千不如鷄口亦可喜也
秦少游單騎見虜賦
單騎見虜賦秦少游塲屋程試文也其略曰事方急則宜有異謀軍既孤則難拘常法遭彼虜之勁悍屬我師之困乏較之力則理必敗露示以誠則意當親狎我得不撤衛四環去兵兩夾雖鋒無莫邪之銳而勢有泰山之壓踞鞍以出若篾擒虎之威失隊而驚如棄華元之甲此即一篇史斷今人程試之文能幾有此者乎一本作果吾父也遂有壼漿之迎見大人焉盡棄尸&#63141;羊渠之甲
白牛溪賦
王無功云吾往見薛收白牛溪賦韻趣高奇詞義矌遠嵯峨蕭瑟真不可言壯哉邈乎楊班之儔也高人姚義嘗語吾曰薛生此文不可多得登太行俯滄海高深極矣吾近作河渚獨居賦為仲長先生所見以為可與白牛連類今寫為一本今此二賦俱不傳
雪賦月賦
文選謝惠連雪賦謝莊月賦二篇詞林珍之唐子西謂月不如雪謬矣論體狀景物蘊籍風流則無優劣然月賦終篇有好樂無荒之意近於詩人之旨雪賦之終云節豈我名潔豈我貞無節無潔始成何人與其秋懷之首句平生無志意同一自敗之旨朱文公云無志意殆不成人信矣惠連希逸終&#62803;人品亦于二賦之尾叶焉世徒賞其春華不可不考其秋實也
坡賦具禪機
高僧傳神鼎問於利貞曰萬物定已否貞曰定已鼎曰高岸為谷深谷為陵有生必死有死即生何得定耶貞曰萬物不定鼎曰若不定何不指天為地呼地為天召星為月命月為星耶貞無以應大理楊伯清舉此以問余余曰東坡有暗答矣自其變者而觀之則萬物不能以一瞬自其不變者而觀之則萬物與我皆無盡也伯清曰是則拈古欲公重說余曰定者有物混成先天地生不定者一彈指間經千萬刼也
唐太宗昭陵六馬圖贊【附跋】
大宗昭陵六馬圖石刻在秦中其一曰拳毛馬&#63140;瓜黃馬黑喙平劉黑闥時所乘前中六箭背三箭贊曰月精按轡天駟橫行弧矢載戢氛埃廓清其二曰什伐赤純赤色平世充建德時乘前中四箭背中一箭贊曰瀍澗未靜斧钺伸威朱汗騁足青旌凱歸其三曰白蹄烏純黑色四蹄俱白平薛仁杲時所乘贊曰倚天長劍追風駿足聳轡平隴回鞍定蜀其四曰特勒驃黃白色喙微黑色平宋金剛時所乘贊曰應策騰空承聲半漢入險摧敵乘危濟難其五曰颯路紫紫鷰騮平東都時所乘前中一箭贊曰紫鷰超躍骨騰神駿氣讋三川威凌八陣其六曰青騅蒼白雜色平竇建德時所乘前中五箭贊曰足輕雪影神發天機策茲飛練定我戎衣元學士王惲跋云物之賢否一定論其遇不遇可也昭陵六馬天降毛龍授之英主俾剪隋亂及其成功琢石為像題真以贊用傳不朽何其幸也宜其聲華氣燄上與房駟爭光故潼關之役備體流汗又何神哉如昭烈之的盧冉閔之朱龍名雖存而形何見焉太史公曰閭閻之人雖砥行立名非附青雲之士烏能施於後世信夫【贊殷仲容撰書則歐陽詢也】
太宗十驥贊
唐太宗回鶻十驥贊殊毛共櫪狀花蕋之交林異色同群似雲霞彩亦奇俊語也
茶夾書燈二銘
程宣子茶夾銘曰石筋山脉鍾異於茶馨含雪尺秀啟雷車采之擷之收英歛華蘇蘭薪桂雲液露牙清風兩腋玄圃盈涯晁無咎書燈銘曰武子聚螢孫生映雪雪固易消螢亦易灭惟此銀缸不疚其光黃簾綠幕永夕煌煌經吏在右子集在左如或不勤負此燈火余少讀書每夕煮茶書此二銘於座右今老矣不復夜讀茶亦以脾寒而廢書此二銘以傳同好
鏡銘
古鏡銘漢有善銅出丹陽和以鉛錫清如明左龍右虎尚三光朱雀玄武順陰陽東坡曰清如明如者而也若左傳星隕如雨之例又一面云尚方作鑑真大巧上有仙人不知老渴飲玊泉飢食棗壽如金石嘉且好又穎州頓氏一鏡銘云鳳皇雙瓊瑤裝陰陽合為配日月常相會此銘辭古雅錄者多逸字逸句故不厭重錄之
鑑銘
漢有鑑銘二見慱古圖其一云漢有善銅出丹陽和以銀錫精且明左龍右虎尚三光朱雀玄武順陰陽其二云尚方作鑑真大好上有仙人不知老渴飲玊泉飢食棗又二首其一云有玊辭夏惟金去秦俱隨革故共集鼎新儀天寫質象日開輪率舞鸞鳳奔走鬼神長懸仁壽天子萬春其二云練形神治塋質良工如珠出匣似月停空當眉寫翠對臉傅紅綺窓繡幄俱照秦宮盖唐人作也
傅玄燭銘
煌煌丹燭熖熖飛□取則龍景擬象扶桑照彼玄夜炳若朝陽
金谷序
世說新語謂王羲之作蘭亭記人以方金谷序羲之甚有欣色金谷序今不傳其實蘭亭之所祖也余舊得宋人石刻一本今錄於此其辭曰余以元康六年從太僕卿出為使特節監青徐諸軍事征虜將軍有別廬在河南縣界金谷澗中或高或下有清泉茂林眾果竹栢藥草之屬莫不畢備又有水碓魚池土窟其為娛目歡心之物備矣時征西大將軍祭酒王詡當還長安余與眾賓共送往澗中晝夜遊宴屡遷共坐或登高臨下或列坐水次時琴瑟笙筑合在車中道路並作及住令皷吹迭奏遂各賦詩以敘中懷或不能者罰酒三斗感性命之不永懼凋落之無期故列敘時人官號姓名年紀又寫詩著後後之好事者其覽之哉
蘭亭記
文選不收蘭亭記議者謂丝竹管絃四言兩意非也丝竹管絃本漢書語古人文辭故自不厭鄭重如易曰明辨晣也莊子云周徧咸詩云昭明有融高朗令終宋玊賦旦為朝雲古樂府云暮不夜歸左傳云遠哉遙遙邯鄲淳碑云丘墓起墳古詩云被服羅衣裳莊子吾無糧我無食後漢書食不充糧在今人則以為復矣
廬山記
慧遠有廬山記文多奇語唐以下文人遠莫能望如云風雲之所攄江山之所帶高崖仄宇峭壁萬尋幽岫穹崖人獸兩絕又甘泉湧出冷暖與寒暑而相變盈减經水旱而不異造語尤奇
五色賦記
衡山縣志遺逸門一段云唐寇豹與謝觀同在崔裔孫門下以文藻知名豹謂觀曰君白賦有何佳語對曰曉入梁王之苑雪滿群山夜登庾亮之樓月明千里觀謂豹曰君胡不作赤賦豹曰田單破燕之日火燎於原武王伐紂之年血流漂杵文山效之作黑賦曰孫臏啣枚之際半夜失蹤達磨面壁以來九年閉目座中一客賦青云帝子之望巫陽遠山過雨王孫之別南浦芳草連天一客賦黃曰杜甫柴門之外雨漲春流衛青油幕之前沙含夕照文山評月明千里得白之神曰火曰血不免著跡且燎原事與田單不相干一客改之曰堯時十日並出爍石流金秦宮三月延燒照天燭地余謂曰血曰火及十日並出秦宮延燒皆非佳境或改之曰孫棹賦天台景高城霞起而建標杜牧詠江南春十里鶯啼而映綠稍有風韵又賦黃曰靈均之歎木葉秋老洞庭淵明之啜落英霜清彭澤信勝舊矣黑賦亦非佳况今別擬一聯云周庭之列畢蘇裳如蟻陣陳閣之迎張孔鬢似鴉翎
黃棘
薛符溪楚辭悲回風云借光景以往來兮施黃棘之枉策盖秦楚嘗盟於黃棘後懷王再會武關遂被執是黃棘之盟楚禍所始朱子以黃塵荊棘觧之謬矣
大顛書
韓文公與大顛書蘇東坡則力言其為偽朱晦菴則力辯以為真黃東發以真偽不可曉愚按東發朱子之徒而其說如此天下之公言也昔歐陽公不以始倡古文許尹師魯評者謂如善奕者常留一著歐公之於師魯留一著也然則朱子之於韓公亦猶歐陽之於師魯乎不然朱子豈不知大顛書詞非韓公之筆東坡之言為可信又豈不知外集非韓公文李漢之序可據耶韓書刻石於靈山禪院乃僧徒妄撰假韓公重名以尊其道亦猶懷表素李白歌稱其草書獨步也懷素草書歌人皆信其非白作而獨以大顛書為出於韓何哉卓哉李漢之先見乎序公之文曰無有失墜總其目以七百正慮後人羼入闌增以誣韓公耳古人謂公論百年而定若此者雖千年猶不定也
祖龍沐猴
杜牧之文祖龍之吞六國沐猴之破五侯假對皆工亦文之一巧
易林
焦氏易林西京文辭也辭皆古韻與毛詩楚詞叶音相合或似詩或似樂府童謠觀者但以占卜書視之過矣如夾河為昏期至無舩搖心失望不見所歡如三驪負衡南取芝香秋蘭芬馥利我少姜如齒&#63140;間齒&#63140;間齧齧貧鬼相責無有歡怡一日九結如三夫共妻莫適為雌子無姓氏父不可知其辭古雅魏晉以後詩人莫及又如憂思約帶即古詩去家日以遠衣帶日以緩也而以四字盡之如簪短帶長尤為奧妙簪短即毛詩首如飛蓬也帶長即衣帶日以緩也兩詩意以四字盡之觧我胷舂即毛詩憂心如擣也影略用之最為玄妙且其辭古之文人亦多用之六目暌暌韓文祖之曰萬目暌暌九鴈列陣王勃滕王閣序用之酒為歡伯白雲如帶穴蟻封戶天將大雨唐詩多用之他如雌鸑生鵰又文山鴻豹肥腯多脂鴇名鴻豹以鴇善食鴻為鴻之豹猶言魚鷹也亦僅見此可補爾雅其云&#62672;&#63140;丙如旦飢即詩惄如調飢據韓詩作朝飢言朝飢難忍也此云旦飢盖與韓詩合可證調飢為朝飢無疑也其云大樹之子百條共毋當夏六月枝葉盛茂鸞鳳以庇召迫遊暑遊暑避暑也此即用詩甘棠事遊暑憩甘棠盖古說如此今注謂召伯聽訟於甘棠之下成周之時制度文物備矣豈有以召伯之貴而坐於甘棠樹下如老人里長斷爭鷄之訟者乎遊暑之說盖近於人情物理也其曰舜登大禹石夷之野又可證禹生石紐村之事此皆有禆於經史又不但為脩辭之助而巳
歷代名臣奏議
宋寧宗時武學生華岳池州人上疏極數韓侂冑之惡其略云程松之以納妾求知倪僎以售妹入府蘇師旦以獻妻入閣黜陟之權不出於陛下而出於侂冑是吾有二中國也命又不出於侂冑而出於蘇師旦周筠是吾有三中國也書奏侂冑大怒下之大理貶建寧圜工部郡守傅伯成憐之命獄卒使出入無繫伯成去郡岳遂庾死獄中岳之忠節灼灼如此近觀歷代名臣奏議及宋諸臣奏議可謂詳備而岳之奏不在其中乃知古忠臣義士湮沒不聞者多矣故表出之
怒字
左傳林楚怒馬及衢而騁莊子草木怒生又說大鵬怒而飛其翼若垂天之雲林希逸曰莊子好用一怒字王介甫詩山木悲鳴水怒流此老善用古人好字面
錢神論
晉惠帝之時賄賂公行魯褒所為作錢神論也余觀類文同時綦母民成公綏皆有錢神論各一篇民之論略曰黃金為父白銀為母鉛為長男錫為少婦庚計分土諸國皆有長沙越嶲仆之所守伊我初生周未時也景王尹世大儔茲也貪人見我如病得醫飢享大牢未足為飴綏之論略曰路中紛紛行人悠悠載馳載驅惟錢是求朱衣素帶當塗之士執我之手門常如市諺曰錢無耳鬼可使豈虛也哉幽求子云可以使鬼者錢也可以使人者權也盖亦同時之語
紫電清霜
三國典略曰蕭明與王僧辯書凡諸部曲並使招携走投戎行前後雲集霜戈電戟無非武庫之兵龍甲犀渠皆是雲臺之仗唐王勃滕王閣序紫電清霜王將軍之武庫正用此事以十四歲之童子胷中萬卷千載之下宿儒猫不能知其出處豈非間世奇才杜子美韓退之極其推服之良有以也使勃與杜韓並世對毫恐地上老驥不能追雲中俊鶻後生之指點流傳妄哉
文章狀物
嵇含南方草木狀云檳郎樹皮似青桐節如桂竹下本不大上枝不小稠直亭亭千萬若一森秀無柯端頂有葉仰望眇眇如插叢蕉於竹杪風至觸動似舉羽扇以掃天俞益期與韓康伯牋云檳榔木大者三圍高者九丈葉聚樹端房栖葉下華秀房中子結房外其擢穗似黍其綴實似槲其皮似桐而厚其節似竹而概其中空其外勁其屈如覆虹其伸如縋繩步其林則寥朗庇其蔭則蕭條此分明畫檳榔圖也毛文錫茶譜云茶樹如瓜蘆葉如梔子花如薔薇實如栟櫚葉如丁香桭如胡桃白居易荔枝圖序云荔枝樹形團團如帷盖葉如桂冬青華如橘春榮實如□夏熟朵如蒲桃核如枇杷殼如紅繒膜如紫綃瓤肉瑩白如氷雪漿液甘飴如醲酪大略如彼其實過之若離本枝一日而色變二日而香變三日而味變四五日外色香味盡去矣此刀明為二物傳神也傅肱蠏譜云蠏鶻眼鱟足虫&#63140;匡腦蜩腹其爪類拳丁其螫類執钺生於濟鄆者其色紺紫產於江南者其色青白真如繪蠏焉宋以後人豈能為此等語乎
空遊
柳子厚小石潭記潭中魚可百許頭皆若空遊無所依此語本之酈道元水經注淥水平潭清潔澄深俯視游魚類若乘空沈佺期詩魚似鏡中懸亦用酈語意也
落霞秋水
文選禇淵碑風儀與秋月齊明音徽與春雲等潤庾信馬射賦落花與芝盖齊飛楊柳共春旗一色隋長壽寺舍利碑浮雲共嶺松張盖明月與巖桂分叢王勃滕王閣記語本此然王勃之語何啻青出於藍雖曰前無古人可也

【五十四卷】＋詩類一
【詩類一】＋杜少陵論詩＋李太白論詩＋司空圖論詩＋范季隨論詩＋葉晦叔論詩＋胡唐論詩 ＋孫器之評詩＋宋人論詩 ＋隋後主詩 ＋簡文楓葉詩＋梁元帝陽雲舘柳詩 ＋劍門明皇詩＋蘇李五言詩＋李陵詩＋顧况詩句 ＋庾肩吾燭影詩 ＋庾信詩＋陸士衡詩 ＋宗懍顧野王二詩＋傅玄雜詩 ＋阮籍詩＋謝靈運逸詩＋曹子建遺詩＋陳子昂詩 ＋韓退之詩 ＋杜審言詩 ＋張說詩＋王建詩＋崔塗王維詩＋王摩詰遺詩＋韋應物蘇州郡齋燕集詩 ＋劉禹錫詩 ＋三羅詩＋王適詩＋馬戴詩＋韓翃詩＋張繼詩＋劉駕詩＋張旭詩＋李益詩＋裴迪詩＋儲光羲詩 ＋儲光羲七言律 ＋杜牧弄水亭詩 ＋孫思邈詩
太史升菴文集五十四卷 成都楊慎著　從子有仁編輯 後學趙開美校
杜少陵論詩
杜少陵詩曰不及前人更無疑逓相祖述竟先誰別裁偽體親風雅轉益多師是汝師此少陵示後人以學詩之法前二句戒後人之愈趨愈下後二句勉後人之學乎其上也盖謂後人不及前人者以逓相祖述日趨日下也必也區別裁正浮偽之體而上親風雅則諸公之上轉益多師而汝師端在是矣此說精妙杜公復生必蒙印可然非予之說也湏溪語羅履泰之說而予衍之耳
李太白論詩
李太白論詩云興寄深微五言不如四言七言又其靡也况使束於聲調俳優哉故其贈杜甫詩有飯顆之句盖譏其拘束也余觀李太白七言律絕少以此言之未窺六甲先制七言者視此可省矣
司空圖論詩
司空圖字表聖避亂居王官谷胡致堂評其清節高致為晚唐第一流人物信矣余甞愛其論詩云陳杜濫觴之餘沈宋始興之後傑出於江寧宏思於李杜極矣右丞蘇州趣味澄敻若清沇之貫達大曆十數公抑又其次元白力就而氣孱乃都市豪估耳劉公夢得楊公巨源亦各有勝劉德仁時得隹致亦足滌煩又曰王右丞韋蘇州澄澹精緻格在其中豈妨於遒舉哉賈浪仙誠有警句觀其全篇意思殊餒大抵附於寒澀方可致才亦為體之不備也其論皆是而推尊右丞蘇州尤見卓識宜其一鳴於晚唐也其文集罕傳余家有之特摽其論詩一節又有韻語云自知非詩詩未為奇奇研昏練爽戞魄凄神而不知知而難狀揮之八垠卷之萬象河渾沇清放恣從橫濤怒霆蹴掀鼇倒鯨攙空擢壁崢水擲戟鼓煦呵春霞溶露滳隣女自嬉補袖而舞色絲屢空續以麻絇鼠革丁丁焮之則穴蟻聚汲汲積而隤凸上有日星下有風雅歷試自是非吾心也其目曰詩賦首句言自知非詩乃是詩也謂未為奇乃是奇也句法亦險怪
范季隨論詩
宋范季隨云唐末詩人雖格致卑淺然謂其非詩則不可今人作詩但句語軒昂可聽其理略不可究
葉晦叔論詩
晦叔云七言律大抵多引韵起若以側句入尤峻律如老杜幽棲地僻是也然猶是對偶若以散句起又佳如苦憶荊州醉司馬是也洪容齋送晦叔詩此地相從今歲晚登臨况是客歸時卻將襟抱向誰可正爾艱難惟子知情到中年工作惡別於生世易為悲梅花盡醉沾江上黯淡西風凍雨垂正用此體予謂絕句如劉長卿天書遠召滄浪客一詩尤奇
胡唐論詩
胡子厚與予論詩曰人有恒言曰唐以詩取士故詩盛今代以經義選舉故詩衰此論非也詩之盛衰係於人之才與學不因上之所取也漢以射策取士而蘇李之詩班馬之賦出焉此豈係於上乎屈原之騷爭光日月楚豈以騷取人耶况唐人所取五言八韻之律今所傳省題詩多不工今傳世者非省題詩也姑以畫論晉有顧凱之唐有吳道玄晉唐未甞以畫取士也至宋則馬遠夏珪不足為顧吳之衙官近代吳小仙林良又不足為馬夏之奴仆畫既有之詩亦宜然謂之時代可也余深服其言唐子元薦與予書論本朝之詩洪武初高季迪袁可潛一變元風首開大雅卓乎冠矣二公而下又有林子羽劉子高孫孫蕡黃玄之楊孟載輩羽翼之近日好高論者曰沿習元體其失也瞽又曰國初無詩其失也聾一代之文曷可誣哉永樂之末至成化之初則微乎豸&#63140;肖矣弘治間文明中天古學煥日藝苑則李懷麓張滄洲為赤幟而和之者多失於流易山林則陳白沙莊定山稱白眉而識者皆以為傍門至李何二子一出變而學杜壯乎偉矣然正變雲擾而剽襲雷同比興漸微而風騷稍遠唐子應德箴其偏焉嘉靖初稍稍厭棄更為六朝之調初唐之體蔚乎盛矣而纖豔不逞闡緩苶當作非神解傳同耳食陳子約之議其後焉張子愈光滇之詩人也以二子之論為的故著之
孫器之評詩
陶孫器之評詩曰魏武帝如幽燕老將氣韻沈雄曹子建如三河少年風流自賞鮑朙遠如飢鷹獨出奇矯無前謝康樂如東海揚帆風日流麗陶彭澤如絳雲在霄舒卷自如王右丞如秋水芙蓉倚風自笑韋蘇州如園客獨繭暗合音徽孟浩然如洞庭始波木葉微落杜牧之如銅丸走坂駿馬注坡白樂天如山東父老課農桑事事言言皆著實元微之如李龜年說天寶遺事貌悴而神不傷劉夢得如鏤氷雕瓊流光自照李太白如劉安鷄犬遺響白雲覈其歸存恍無定處韓退之如囊沙背水惟韓信獨能李長吉如武帝食露盤無補多欲孟東野如埋泉斷劍臥壑寒松張籍如優工行鄉飲醻獻秩如時有詼氣柳子厚如高秋獨眺霽晚孤吹李義山如百寶流蘇千絲鐵網綺密瓌妍要非適用宋朝蘇東坡如屈注天潢倒連滄海變眩百怪終歸雄渾歐公如四瑚八璉正可施之宗廟荊公如鄧艾縋兵入蜀要以險絕為功山谷如陶弘景入官析理談玄而松風之夢故在梅聖俞如關河放溜瞬息無聲秦少游如時女步春終傷婉弱后山如九皋獨唳深林孤芳冲寂自妍不求識賞韓子蒼如黎園按樂排比得倫呂居仁如散聖安禪自能奇逸其他作者未易殫陳獨唐杜工部如周公制作後世莫能擬議
宋人論詩
宋人論詩云今人論詩往往要出處關關睢鳩出在何處此語似高而實卑也何以言之聖人之心如化工然後矢口成文吐辭為經自聖人以下必湏則古昔稱先王矣若以無出處之語皆可為詩則凡道聽塗說街談巷語酗徒之罵坐里媼之詈鷄皆詩也亦何必讀書哉此論既立而村學究從而演之曰尋常言語口頭話便是詩家絕妙辝噫三百篇中如國風之微婉二雅之委蛇三頌之簡奧豈尋常語口頭話哉或舉宋人語問予曰關關睢鳩出在何處予荅曰在河之洲便是出處此言雖戲亦自有理盖詩之為教多識於鳥獸草木之名關關狀鳥之聲睢鳩舉鳥之名河洲指鳥之地即是出處也豈必祖述前言而後為出處乎然古詩祖述前言者亦多矣如云先民有言又云人亦有言或稱先民有作或稱我思古人五子之歌述皇祖有訓禮引逸詩稱昔吾有先正其言明且清小旻剌厲王而錯舉洪範之五事大東傷賦歛而歷陳保章之諸星此即古詩述前言援引典故之實也豈可謂無出處哉必以無出處之言為詩是杜子羙所謂偽體也
隋後主詩
隋後主越王侗楊叛兒歌云青春正陽月結伴戲京華龍媒玊珂馬鳳軫繡香車水暎臨橋柳風吹夾路花日昏歡宴罷相將歸狹斜越王嗣位史稱其眉目如畫溫厚仁愛風格儼然後為王充所弒臨命禮佛曰願自今以往不復生帝王家噫亦可憐矣觀其辭藻如此若不生帝王家豈不為文人學士耶○隋越王謚恭帝李淵立代王侑亦謚恭帝二主同謚盖東西不相聞也
簡文楓葉詩
梁簡文帝楓葉詩云萎綠映葭青疏紅分浪白落葉洒行舟仍持送遠客此詩情景婉麗本集亦不載
梁元帝陽雲舘柳詩
楊柳非花樹依樓自覺春枝邊通粉色葉底映紅巾帶日交窻影因風掃隙塵入簾應有意偏宜桃李人此詩諸本所載不仝以定本正之
劍門明皇詩
予往年過劍門關絕壁上見有唐明皇詩云劍閣橫空峻鑾輿出狩回翠屏千仞合丹嶂五丁開灌木縈旗轉仙雲拂馬來乘時方在德嗟爾勒銘才是詩英華及諸唐詩皆不載故記於此
蘇李五言詩
蘇文忠公云蘇武李陵之詩乃六朝人擬作宋人遂謂在長安而言江漢盈巵酒之句又犯惠帝諱疑非本作予考之殆不然斑固蓻文志有蘇武集李陵集之目摯虞晉初人也其文章流別志云李陵眾作總雜不類殆是假托非盡陵志至其善篇有足悲者以此考之其來古矣即使假托亦是東漢及魏人張衡曹植之流始能之耳杜子美云李陵蘇武是吾師子羙豈無見哉東坡跋黃子思詩云蘇李之天成尊之亦至矣其曰六朝擬作者一時鄙薄蕭統之偏辝耳
李陵詩
脩文殿御覽載李陵詩云紅塵蔽天地白日何冥冥微陰盛殺氣凄風從此興招搖西北指天漢東南傾嗟爾竆廬子獨行如履氷礻&#63140;豆褐中無緒帶斷續以繩寫水置瓶中焉辨淄與澠巢父不洗耳後世有何稱此詩古文苑止載首二句註云下缺當補入之以傳好古者
顧况詩句
顧况詩遠寺吐珠閣春潮浮綠烟二句情景絕妙雖入文選可也然况集不載因知古人詩文雖全集亦有遺者如張文昌白鼉行有漢魏歌謠之風長干行有國風河廣之意集中不載李德裕鴛央篇有目無詩而唐詩紀事幸載之
庾肩吾燭影詩
垂燄垂花比芳樹隨風隨水俱難駐秦娥軟舞隙中來李吾夜績光中度燭龍潛曜城烏啼陰陰疊鼓朝天去
庾信詩
庾信之詩為梁之冠絕啟唐之先鞭史評其詩曰綺豔杜子美稱之曰清新又曰老成綺豔清新人皆知之而其老成獨子美能發其妙余甞合而衍之曰綺多傷質豔多無骨清易近薄新易近尖子山之詩綺而有質豔而有骨清而不薄新而不尖所以為老成也若元伐久詩非不綺豔非不清新而乏老成宋人詩則強作老成態度而綺豔清新槩未之有若子山者可謂兼之矣不然則子羙何以服之如此
陸士衡詩
陸士衡詩感別慘舒翮思歸樂遵渚注舒翮謂鵠遵渚謂鴻言感別之情慘於舒翮之飛鵠思歸之志樂於遵渚之征鴻也
宗懍顧野王二詩
宗懍春望詩曰日暮春臺望徙倚愛餘光都尉新移棗司空始種楊一枝猶桂馥十步有蘭香望望無萱草沉憂竟不忘顧野王芳樹詩曰上林通建章雜樹偏林芳日影桃蹊色風吹梅徑香幽山桂葉落馳道柳條長拆榮疑路遠用表莫相忘二詩前首五用草木名後首四用草木名在後人則不勝其贅矣而清麗脫洒如此宗詩前聯都尉移棗盖用漢蓺文志有尹都尉移植棗杏梅李法司空種楊則用淮南子時則訓三月其官司空其樹楊也用事頗僻故湏詮詁始見其妙
傅玄雜詩
傅玄雜詩攝衣步前庭仰觀南鴈翔玄景隨形運流響歸洞房五臣注景鴈影也映於月光而色玄也二句皆承上文說鴈其旨始白五臣注亦不可廢
阮籍詩
昔余遊大梁登於黃華顛應龍沉冀州妖女不得眠按戰國策趙武靈王西至河登黃華之上夢處女鼓琴歌詩因納吳廣女娃嬴孟姚其先七世而兆於簡子之夢及入官而奪嫡亂國豈非妖女乎【張平子應問曰女鬼北而應龍翔合而觀之可見其微意盖當是時魏明帝郭后毛后妬寵相殺正類武靈王事故隱語怪說亦春秋定哀作微辭意也顏延年曰阮公身事亂朝常恐遇禍因茲詠懷雖志在譏剌而文多隱避百代之下難以情測故劉明大意略其幽旨也信哉】
謝靈運逸詩
謝靈運有集今亡其詩獨文選及樂府秇文類聚所載數十首耳余見永嘉記所引斷章諸選不收者今錄於此溫州柟溪詩曰澹瀲結寒波檀欒秀霜質洞合水屢迷林廻巖愈密登石室食&#63140;卞僧詩曰迎旭凌絕巘暎弦歸椒浦結架非丹楹藉田資宿莽又泉山詩曰清旦索幽異方舟越埛郊石室穿林陬飛泉發樹捎丹山詩曰勭遊碧沙渚坦蕩丹山峯
曹子建遺詩
曹子建棄婦篇云石榴植前庭綠葉搖縹青丹華灼烈烈璀彩有光榮光好曄流離可以處淑靈有鳥飛來集拊翼以悲鳴悲鳴夫何為丹華實不成拊心長歎息無字當歸寧有子月經天無子若流星天月相終始流星沒無精栖遅失所宜下與瓦石并憂懷從中來歎息通鷄鳴反側不能寐逍遙於前庭踟躕還入房肅肅帷幕聲褰帷更攝帶撫絃彈鳴箏慷慨有餘音要妙悲且清收淚長歎息何以負神靈招搖待霜露何必春夏成晚穫為良實願君且安寧此詩郭茂倩樂府不載近刻子建集亦遺焉幸玊臺新詠有之遂錄以傳
陳子昂詩
陳子昂送客詩云故汆同庭去楊柳春風生相送河洲晚蒼芒別思盈白蘋已堪把綠芷復含榮江南多桂樹歸客贈生平今本作平生非書所以貴舊本也余見新本疑其誤而思之未得一見舊本釋然
韓退之詩
韓文公贈張曙詩云久欽江總文才妙自歎虞翻骨相屯以忠直自比而以奸侫待人豈聖賢謙巳恕人之意哉考曙之為人亦無奸侫似江總者若曰以文才論何不以鮑照何遜為比而必曰江總乎此乃韓公平生之病處而宋人多學之謂之占地步心術先壞矣何地步之有
杜審言詩
杜審言早春遊望詩唐三體選為第一首是也首句獨有宦遊人第七句忽聞歌古調妙在獨有忽聞四虛字文選殷仲文詩獨有清秋日審言祖之盖雖二字亦不苟也詩家言子美無一字無來處其祖家法也
張說詩
江總折楊柳云塞北寒膠折江南楊柳結不悞倡園花遙同葱嶺雪春心既駘蕩春樹聊攀折共此依依情無奈年年別唐張說詩亦云塞上綿應折江南草可結欲持梅嶺花遠競榆關雪微變數字不妨雙羙沈滿怨詩征人久離別故國音塵絕夢裡洛陽化覺來葱嶺雪劉方平梅詩歲晚芳梅樹繁苞四面同春風吹漸落一夜幾枝空小婦今如此長城恨不同莫將遼海雪來此後庭中
王建詩
擡起俗語也古亦有之王建宮詞紅燈睡裏看春雲雲上三更直宿金金砌雨來行步滑雙雙擡起隱金裙
崔塗王維詩
崔塗旅中詩漸與骨肉遠轉於僮仆親詩話亟稱之然王維鄭州詩他鄉絕儔侶孤客親僮仆已先道之矣但王語渾含勝崔
王摩詰遺詩
王摩詰詩今所傳僅六卷如輕陰閣小雨深院晝慵開坐看蒼苔色欲上人衣來一首見於洪覺範天廚禁臠人家在仙掌雲氣欲生衣二句見於董逍畫跋而本集不載則知其詩遺落多矣
韋應物蘇州郡齋燕集詩
詩話稱韋蘇州郡齋燕集首句兵衛森畫戟燕寢凝清香海上風雨至逍遙池閣凉為一代絕倡余讀其全篇每恨其結句云吳中盛文史羣彥今汪洋方知大藩地豈曰財賦強深為未稱後見宋人麗澤編無後四句三十年之疑一旦釋之是日中興與弘山楊從龍飲讀之以為千古一快幾欲如貫休之撞鍾矣
劉禹錫詩
元和以後詩人之全集可觀者數家當以劉禹錫為第一其詩入選及人所膾炙不下百首矣其未經選全篇如棼絲瀑云飛流透嵌隙噴洒如絲棼含暈迎初旭翻光破夕曛餘波繞石去碎響隔溪聞卻望瓊沙際逶迤見脉分樂府絕句云大艑高帆一百尺新聲促柱十三絃楊州市裏啇人女來占江西明月天詠硯云烟嵐餘斐亹水墨兩氤氳好與陶貞白松窻寫紫文詠鶯雜體云鶯能語多情春將半天欲明始逢南陌復集東城林疏時見影花密但聞聲營中緣催短笛樓上欲定哀箏千門萬戶垂楊裏百囀如簧烟景晴五言摘句如桃花迷隱跡椶葉慰忠魂又殘兵疑鶴唳空壘辨烏聲又路塵高山樹山火遠連霞又登臺吸瑞景飛步翼神飈詠花云香歸陶令宅豔入孝王家園景云傅粉琅玕節薰香菡蓞莖榴花裙色好桐子藥丸成妓席云容華本南國粧束學而京月落方收鼓天寒更炙笙七言如中國書流讓皇象北朝文士重徐陵又桂嶺雨餘多鶴籍茗園晴望似龍鱗又連檣估客吹羗笛盪漿巴童歌竹枝又眼前名利同春夢醉裏風情敵少年又野草芳菲紅錦地遊絲撩亂碧落天又青城三百九十橋夾岸朱樓隔柳條又三花秀色通春幌十字春波繞宅墻又海嶠新辭永嘉守夷門重見信陵君子水底遠山雲似雪橋邊平岸草如烟又外集有觀舞一首云山鷄臨清鏡石燕赴遙津何如上客會長袖入華裀體輕若無骨觀者皆聳神曲盡回身去層波猶注人宛有六朝風致尤可喜也劉全集今多不傳予舊選之為句圖今錄其尤著者於茲云
三羅詩
晚唐江東三羅羅隱羅鄴羅虬也皆有集行世當以鄴為首如閨怨云夢斷南窻啼曉烏新霜昨夜下庭梧不知簾外如珪月還照邊庭到曉無南行云臘晴江暖辟&#63140;鳥鵜飛梅雪香沾越女衣魚市酒村相識徧短船歌月醉方歸此二詩隱與虬皆不及也
王適詩
忽見寒梅樹開花漢水濱不知春色早疑是弄珠人此王適梅花詩也唐音選之一首足傳矣適唐初人陳子昂列傳云幽人王適見感遇詩曰是必為海內文宗矣即其人也予見蜀志載王適蜀中旅懷一首云有時湏問影無事則書空棄置如天外平生似夢中別離同夜月愁思隔秋風老少悲顏駟盈虛悟翟公盖因旅遊入蜀而見子昂也近註唐音以王適為韓退之銘其墓者不知開元以後安得此句法哉不惟胷中無書又且目中無珠妄淺如此何以註為
馬戴詩
嚴羽卿云馬戴之詩為晚唐之冠信哉其薊門懷古云荊卿西去不復返易水東流無盡時日莫蕭條薊城北黃沙白草任風吹雅有古調至如猿膏洞庭樹人在木蘭舟雖柳吳興無以過也
韓翃詩
唐人評韓翃詩謂比興深於劉長卿觔節減於皇甫冉比興景也觔節情也
張繼詩
國語室無懸耜野無奧草尉繚子鋲法耕有春懸耜織有日斷機言用兵之妨於耕織也唐張繼詩女停襄邑杵農廢汶陽耕盖袒尉繚子之語
劉駕詩
劉駕詩體近卑無可采者獨上馬續殘夢一句千古絕唱也東坡改之作瘦馬兀殘夢便見無味矣
張旭詩
張旭以能書名世人罕見其詩近日吳中人有收其春草帖一詩陸子淵為余誦之所謂春草青青萬里餘邊城落日見離居情知海上三年別不寄雲間一纸書可謂絕倡余又見崔鴻臚所藏有旭書石刻三詩其一桃花磯云隱隱飛橋隔墅烟石磯西畔問漁船桃花盡日隨流水洞在青溪何處邊其二山行留客云山光物態弄春輝莫為輕陰便擬歸縱使晴明無雨色入雲深處亦沾衣其三春遊值雨云欲尋軒檻列清樽江上烟雲向晚昏湏倩東風吹散雨明朝卻待入華園字画奇怪擺雲捩風而詩亦清逸可愛好事者模為四&#62937;懸之
李益詩
李益集有樂府雜體幵自云藍葉欝重重藍花石榴色少女歸少年光華自相得愛如寒爐火棄若秋風扇山岳起面前相看不相見春至草亦生誰能無別情殷勤展心素見新莫忘故遙望孟門山殷勤報加子既為隨陽鴈勿學西流水此詩比興有古樂府之風唐人鮮及或云非益詩乃無名氏代霍小王寄益之詩也
又 尤延之詩話云會真記隔墻花影動疑是玊人來本于李益開門風動竹疑是故人來然古樂府風吹片&#63140;忩簾動疑是所歡來其詞乃齊梁人語又在益先矣近世刻李益集不見此詩惟曾慥詩圖載其全篇今錄於此微風驚莫坐臨牗思悠哉開門復動竹疑是故人來時滴枝上露稍沾階下苔幸當一入幌為拂綠琴埃題云竹窻聞風寄苗發司空曙○今南方所刻唐詩皆非全帙先公在翰苑日裒集唐詩極為精備較近日所傳大有不同緣吳人射利刻各家唐詩取其卷帙齊均厚薄如一以便於售極為可惡如顧况集其中遠寺吐朱閣春潮浮綠烟最為警策乃在削去之卷張籍本十二卷乃削减為四卷而吊韓昌黎一詩冣奇亦在减中若楊烱詩不多乃取楊巨源詩妄入之王維詩又取王涯詩妄入之陋者驟觀競相語以為新奇未見而爭市之是重不幸也聊書以傳賞鑒者
裴迪詩
湖廣景陵縣西塔寺有陸羽茶泉裴迪有詩云景陵西塔寺蹤跡尚空虛不獨支公住曾經陸羽居草堂荒產蛤茶井冷生魚一汲清冷水高風味有餘迪與王維同時其詩自輞川倡和外無傳此詩予見之石刻云
儲光羲詩
儲光羲詩落日燒霧明農夫知雨止耿湋詩向人微月在報雨早霞生此即諺所謂朝霞不出市暮霞走千里也劉禹錫武陵詩即陰春暗度將霽霚先昏耿湋詩晚雷期稔歲重霧報晴天皆用老農占驗語予舊日秋成詩云草頭占月暈米價問天河亦用諺語日暈長江水月暈草頭空又七夕視天河顯晦卜米價豊歉盖老農有驗之占云
儲光羲七言律
儲光羲詩五卷五言古詩過半七言律止田家即事一首而巳桑柘悠悠水蘸堤晚風晴景不妨犁高機猶織臥蠶子下坂饑逄餉饁妻杏色滿林羊酪熟麥凉浮隴雉媒低生時樂死皆由命事在旻天迥不迷近刻本多缺誤余以元刻本正之○七言律自初唐至開元名家如太白浩然韋儲集中不過數首惟少陵獨多至二百首其雄壯鏗鏘過於一時而古意亦少衰矣譬之後世舉業時文盛而古文衰廢自然之理
杜牧弄水亭詩
弄水亭前溪颭豔翠綃舞綺席草芊芊紫峯嵐伍伍檻前汀鴈栖杭上巴帆去停樽遅晚月咽咽上幽渚斷霓天帔垂狂燒漢旗怒塍泉落環珮畦苗差纂組不能自免去但愧來何暮
又 杜牧詩盡道青山歸去好青山能有幾人歸比之林下何曾見一人之句殊有含蓄
孫思邈詩
孫思邈四言詩曰取金之精合石之液列為夫婦結為魂魄一體混沌兩精感激河車覆載鼎候無忒洪鑪列火烘燄翕赫煙未及點燄不假碧如畜扶桑若藏霹靂姹女氣索嬰兒聲寂透出兩儀麗於四極壁立幾多馬馳一驛宛其死矣適然從革&#62797;&#63139;心黜善遷情回性易紫色內達赤芒外射熠若火生乍疑血滴號曰中還退藏於密霧散五內川流百脉骨變金植顏駐玉澤陽德乃敷陰功乃積南宮度名北斗落籍此詩詞高古類魏伯陽而世傳者少錄於此云

【五十五卷】＋詩類二
【詩類二】＋顧凱之詩 ＋李涉贈盜詩＋羅隱紅梅詩＋柳公綽梓州牛頭寺詩＋劉文房詩 ＋唐彥謙詩 ＋喻鳧詩＋孔欣詩＋崔道融梅詩＋李端古別離詩 ＋河州王司馬詩 ＋陳文惠公詩＋孫逖詩＋周燾詩＋沈彬入塞詩＋張亨父詩 ＋張李詩＋張方詩＋陳孚遠詩 ＋韓眾採藥詩＋虞道園題蘭詩 ＋李育飛騎橋詩 ＋游景仁黃鶴樓詩＋韋莊贈進士詩 ＋梅聖俞詩 ＋劉綺莊詩 ＋劉言史詩 ＋劉元濟詩 ＋劉原父喜雨詩 ＋尹式詩＋袁伯文詩 ＋蕭遇詩＋曾子固詩 ＋劉後村三詩＋洪平齋挽荊公詩＋元洪二子題山詩＋半山用王右丞詩＋濂溪詩＋老泉詩＋東坡梅詩 ＋謝臯羽詩 ＋慧遠詩＋貫休詩＋靈徹詩＋帛道猷詩 ＋齊已詩＋朱玄晦真人詩 ＋侯夫人梅詩＋薛濤詩＋莊定山詩 ＋陳白沙詩
太史升菴文集五十五卷 成都楊慎著　從子有仁編輯 後學趙開美校
顧凱之詩
疾風知勁草嚴霜識貞木晉顧凱之詩也
李涉贈盜詩
唐李涉贈盜詩曰相逄不用相廻避世上如今半是君可謂婉切劉伯溫詠梁山泊分贓臺詩云突兀高臺累土成人言暴客此分贏飲泉清節今寥落何但梁山獨擅名元末貪吏亦唐末之比乎漢書云吏皆虎而冠史記云此皆刼盜而不操戈矛者也二詩之意皆祖此
羅隱紅梅詩
羅隱詠紅梅詩云夫賜燕脂一抺腮盤中風味笛中哀雖然未得和羔&#63139;火用曾與將軍止渴來此卻似軍官宿娼謎也
柳公綽梓州牛頭寺詩
纔出城西第一橋兩邊山木晚蕭蕭井花莫洗行人耳留聽溪聲入夜潮此詩今刻於樂至縣湧泉寺
劉文房詩
劉文房詩已是洞庭人猶看灞陵月孟東野詩長安日下影又落江湖中語意相似皆寓戀闕之意然總不若王仲宣云南登灞陵岸回首望長安涵畜蘊藉自然不可及也
唐彥謙詩
唐彥謙絕句用事隱僻而諷諭悠遠似李義山如奏捷西蜀題沱江驛云野客乘軺非所宜况將儒服報戎機錦江不識臨卭酒幸免相如渴病歸即李義山相如未是真消渴猶放沱江過錦城之意也其餘如登興元城烽火云漢川城上角三呼護蹕防邊列萬夫褒姒塚前烽火起不知泉下破顏無鄧艾廟云昭烈遺黎死尚羞揮刀砍石恨譙周如何千載留遺廟血食巴山伴武侯此即唐人題吳中范蠡廟云千年宗國苶窮恨只合江邊祀子胥之句也漢殿云鳥去雲飛意不通夜壇斜月轉桐風君王寂慮無消息卻就真人覓鉅公首首有醞籍堪吟詠比之貫休胡曾輩天壤矣考其事盖僖宗時人也
喻鳧詩
喻鳧詩鴈天霞腳雨漁夜葦條風上句絕妙下句大不稱此所以為晚唐也
孔欣詩
南朝孔欣樂府云相逄狹路間道狹正踟躕輟步相與言君行欲焉如淳朴久巳散榮利迭相驅流落尚風波人情多遷渝勢集堂必滿運去庭亦虛競趨甞不暇誰肯顧桒樞未若及初九携手歸田廬躬耕東山畔樂道讀玄書狹路安足遊方外可寄娛此詩高趣可並淵明欣早歲辭榮不負其言矣
崔道融梅詩
楊誠齋愛唐人崔道融詠梅云香中別有韻清極不知寒方虛谷云惜不見全篇余近見雜抄唐詩冊子此首適全今載之數萼初含雪孤標畫本難香中別有韻清極不知寒橫笛和愁聽斜枝倚病看朔風如解意容易莫催殘因思古人詩文前代不傳或又出於後未可知也如蒲城縣李邕書雲麾將軍碑已為人擊斷正德中劉東阜謫居蒲城乃鐵□束之復完饒州薦福寺碑宋代為雷所轟近日啇人取其三段合為一尚可印墓吁亦奇事矣
李端古別離詩
李端古別離詩云水國葉黃時洞庭霜落夜行舟聞啇賈宿在楓林下此地送君還茫茫似夢間後期知幾日前路轉多艱巫峽通湘浦迢迢隔雲雨天晴見海檣月落聞鍾鼓人老自多愁水深難急流青霄歌一曲白首對汀州與君桂陽別令君岳陽待後事忽差池前期日空在木落鴈嗷嗷洞庭波浪高遠山雲似盖極浦樹如毫朝發能幾里暮來風又起如何兩處愁皆在孤舟裏昨夜天月眀長川寒且清菊花開欲盡薺菜泊來生下江帆勢速五兩遙相逐欲問去時人知投何處宿空冷猿嘯時泣對湘潭竹此詩端集不載古樂府有之然題曰二首非也本一首耳其詩真景實情婉轉惆悵求之徐庾之間且罕况晚唐乎大曆以後五言古詩可選者惟端此篇與劉禹錫搗衣曲陸龜蒙茱萸匣中鏡溫飛卿悠悠復悠悠四首耳
河州王司馬詩
司馬王公竑陝西河州人其直節英名人皆知之而不知其文藻也余同年太史玊壘王公元正為余誦其八詩今記其五回瀾閣云不成亭館不成樓矮屋重棚立水頭非擬金梁橫巨海也為砥柱屹中流座中爽氣消三伏檻外飛湍肅九秋幾度登臨仰前哲昌黎古作&#62674;&#63141;貇難儔心亭云鑑池池上結茅亭卸郤煩襟任獨醒雲彩散來無外物天光澄處是虛靈青青草色開窻見颯颯松聲隔座聽塵慮不于真境絕焚香兀坐理黃庭秋香徑云歸老溪園徑未荒徑邊黃菊有餘芳芒鞋踏處濡朝露藜杖携來帶晚香清景且宜供笑傲高年何必問行藏淵明把酒來籬下我亦隨緣醉此傍丹霞塢云不學逋仙學董仙杏花開徧石墻邊渾疑日下朝雲界半是人間也老天晚景催人雖潦倒春光在眼且留連村翁携酒來相訪憩此徜徉共醉眠水竹居云水繞柴門竹繞闌歸來寓此足盤桓一溪氷玊涵春意萬个琅玕耐歲寒對景只求詩興好臨流肯放酒盃乹衰遅幸入康莊境一任紅塵蜀道難○王公詩人罕傳今特錄之
陳文惠公詩
陳文惠公堯佐吳江詩云平波渺渺烟蒼蒼菰蒲纔熟楊柳黃扁舟繫岸不忍去西風斜日鱸魚香後人於其地立鱸鄉亭和者計百餘人皆不及也噫此詩尚敢和耶又碧瀾堂詩云苕溪清淺霅溪斜碧玊光涵一萬家誰向月明中夜聽洞庭漁笛隔蘆花二詩曲盡東南之景後之作者無復措手
孫逖詩
漁父歌金洞江妃舞翠房冣為秀句今本作漁火非也
周燾詩
周燾有觀天竺寺激水詩云拳石耆婆色兩青竹龍驅水轉山鳴夜深不見跳珠碎疑是簷間滴雨
沈彬入塞詩
唐沈彬有詩二卷舊藏有之其入塞詩云年少辭鄉事冠軍戍樓閒上望星文生希沙漠擒驕虜死奪河源荅聖君鳶覷敗兵眠血草馬驚冤鬼哭愁雲功多地遠無人紀漢閣笙歌日又曛此言盡邊塞之苦郭茂倩樂府亦載之而句字不同其本集所載為勝特具錄之
張亨父詩
張泰字亨父姑蘇人詩句清拔名于一時其正月十六日詩云長安元夕少燈光此夜歡娛覺更忙十里東風吹翠袖九門銀燭照紅粧虹橋御陌爭春步雲閣誰家閟晚香醉著吟鞭急歸去老夫當避少年狂其手書稿慎于先師李文正公處見之
張李詩
張子容詩海氣朝成雨江天晚作霞李嘉祐詩朝霞晴作雨濕氣晚生寒二詩語極相似然盛唐中唐分焉試辨之
張方詩
二水谿頭車馬行靈龜背後玊龍橫漲瀧往日矜河伯砥柱千年要石兄&#62673;&#63140;耤水右旋江會合天台曲直卦文明吾心怵惕便施手事所當為不問名【紹定辛卯三月】
陳孚遠詩
元陳孚遠歸帆絕句云日落牛羊歸渡頭動津鼓煙昏不見人隱隱數聲櫓識者以為不减王維
韓眾採藥詩
闇河紫桂實大如棗得而食之後天不老
虞道園題蘭詩
虞道園題畫蘭詩手攬華鬘結化為樓閣雲初讀不知其解後攬華嚴經有華雲鬘雲樓閣雲乃知其出處其餘又有貝雲衣雲帳雲盖雲幡雲冠雲輪雲寶鬘雲瓔珞雲寶登雲寶燄雲易通邽驗說四時八方之雲呂氏春秋淮南子史記天官書雲變態名狀尤奇不悉載云
李育飛騎橋詩
吳志孫權征合淝為魏將張遼所襲乘駿馬上津橋板撤丈餘超度得免故以名橋在今廬州境中詩本逸去略追記之附於此魏人野戰如鷹揚吳人水戰如龍驤氣吞魏王惟吳王建旗敢到新城傍霸主心當萬夫敵麾下蒼黃無羽翼塗窮事變接短兵生死之間不容息馬犇津橋橋半撤洶洶有聲如地裂蛟駭橫飛秋水空鶚驚徑度秋雲缺奮迅金羈汗霑臆濟主艱難天借力艱難始是報主時平日主君誰愛惜此詩五七歲時先君口授小子識之張飛當陽阪曹操不敢逼而逍遙津甘寧凌統不能禦張遼則寧統之將略下張飛遠甚矣
游景仁黃鶴樓詩
游景仁黃鶴樓詩長江巨浪拍天浮城郭相望萬景收漢水北吞雲夢入蜀江西帶洞庭流角聲交送千家月帆影中分兩岸秋黃鶴樓高人不見郤隨鸚鵡過汀洲景仁名侶廣安人南渡四賢相之一有文集今不傳獨此詩見楚志
韋莊贈進士詩
新馬杏花色綠袍春草香
梅聖俞詩
梅詩南隴鳥過北隴呌高田水入低田流山谷詩野水自添田水滿晴鳩卻喚雨鳩來李若水詩近村得雨遠村同上圳波流下圳通其句法皆自杜子羙桃花細逐楊花落黃鳥時兼白鳥飛之句來
劉綺莊詩
續南部烟花錄有劉綺莊揚州送人詩云桂楫水蘭舟楓江竹箭流故人從此去遠望不勝愁落日低帆影歸風引棹謳思君折楊柳淚盡武昌樓綺莊不知何許人詳詩之聲調必初唐也
劉言史詩
劉言史瀟湘舟中聽夷女唱曖廼歌云夷女采山蕉緝紗浸江水野花滿髻粧粉紅閒歌曖廼深峽裏廼知從何處生當年泣舜斷腸聲翠華寂寞嬋娟沒綠蓧空餘紅淚情青烟冥冥覆杉桂崖壁凌天風雨細昔人怨恨此地遺碧杜緗蕤含怨姿清猿未盡鼯鼠切汨水流到湘妃祠北人莫作瀟湘遊九疑雲入蒼梧愁曖廼楚人歌也元結集作欵乃字不同而義一此詩世亦罕傳且錄之
劉元濟詩
近覽廬山舊志見唐人劉元濟經廬嶽廻望江州想洛陽有作云龜山帝始營龍門禹初鑿出入經變化俯仰憑寥廓未若茲山功連延竝巫霍東北流艮象西南距坤絡宏阜自欝盤高煙復廻薄勢入柴桒渚陰開彭蠡壑九江杳無際七澤紛相錯雲霞&#61206;&#63140;&#63060;吳會風波騰鄬鄀迹隨造化久利與乹坤愽肹響積氣通紛綸潛怪作石渠忽見踐金房安可托地入天子都巗有仙人藥二門幾迢逓三宮何儵爚咫尺竆杳冥啀步皆恬漠才驚羽翰幽居靜龍蛇蠖明牧振雄詞棣華殊灼爍盛業匡西夏深謀贊禹亳黃雲拂鼎飛絳氣橫川躍佐曆符賢運人期夢天爵禮樂富垂髫詩書成舞勺清輝靖喦電利器騰霜鍔遊聖挹衢樽隣畿恭木鐸墻仞包武侯波瀾控文若旋聞刈翹薪遽覩折葵藿稷卨序揆圖良平公輔畧重臣資出守英藩諒求瘼豫樟觀偉材江洲訪靈崿陽岫晚氛氳陰崕莫蕭索雌伏屢鯨奔雄飛更鷙搏驚壘透烟霞騰猿亂枝格故園有歸夢他山非行樂他鄉徒可遊湟澗終旋泊景物觀淮海雲霄望河洛城闕紫微星圖書玄扈閣神功多粉繪元氣猶斟酌丞相下南宮將軍趨北洛橫簪並附蟬列鼎俱調鶴四野時迷路五月先投龠池榭宣瓊管風花亂珠箔舊遊勞寤寐新知無悅樂天寒欲贈言歲莫期交約夜琴清玊柱秋灰變緹幙風雲動翰林宮徵調文籥言泉激為浪思緒飛成繳千里揮珠璣五采含丹雘鍾鼓旋驚鷃瑾瑜俄抵鵲竊價慚庸怠叨聲逾寂寞長望恨南溟居然翳東郭此詩綺繪煥發比興溫然雖王楊盧駱未能先也然不甚流傳而王周李山甫林寬盧延遜周晏胡曾之徒鄙猥俚賤優人羞道者乃有集行世噫至言不出俗言勝也文亦有幸不幸哉
劉原父喜雨詩
劉原父喜雨詩云凉几響高樹清露墜明月雖復夏夜短已覺秋氣多豔膚麗華燭皓齒揚清歌臨觴不肯醉奈此粲者何此詩無愧唐人不可云宋無詩也
尹式詩
尹式和宋之問詩愁髮含霜白衰顏寄酒紅○杜子羙云髮短何湏白顏衰肯再紅○宋陳后山云短髮愁催白衰顏酒借紅【皆互相取用各不失為佳】
袁伯文詩
玊墀滴清露羅幌巳依霜逄春每先絕爭秋欲幾芳袁伯文楚妃引也風閨晚翻靄月殿夜凝明願君早流盼無令春草生徐孝嗣白雪曲也淚滴珠難盡容殘玊易消倘隨明月去莫道夢魂遙張文收酺樂也羅敷初總髻蕙芳正嬌小月落始歸船春眠恒著曉又別前花照露別後露垂葉歌舞湏及時如何坐悲妾李嘏怨詩也數詩少時愛而誦之然諸選皆不收何見耶
蕭遇詩
蕭遇春日詩水堤烟報柳山寺雪驚梅唐人賞之謂不减庾子山
曾子固詩
曾子固享祀軍山廟歌云土膏起兮流泉駛兮我徂於田偕婦子兮既耕且蓺芸且耔兮一歲之工在勤始兮野無螟蝝田有水兮非神之力其誰使兮我苞盈兮我實成兮揮鎌&#62677;&#63140;致&#62677;&#63140;致風雨聲兮囷藏露積如坻京兮遺秉滯穗富鰥煢兮酒食勸酬消忿爭兮非神之助歲莫登兮我有室家神所祐兮我有旄倪神所壽兮神之惠我惟其舊兮土之報神亦云厚兮釃酒刑牲肴核豊兮吹蕭考鼓聲逢逄兮我民歲獻無終窮兮千秋萬歲保斯宮兮此詩王荊公稱金以為有雅頌之意當表出昧者言子固不能詩豈其然乎
劉後村三詩
劉後村集中三樂府效李長吉體人罕知之今錄於此其一李夫人招魂歌云秦王女兒吹鳳簫淚入星河翻鵲橋素娥剗襪踏玊兔回望桂官一點霧粉紅小堞沒柳烟白茅老仙方目&#63140;重圓尋愁不見入香髓露花點衣碧成水其二趙昭儀春浴行花奴一雙髩垂耳綠繩夜汲露桃蘃青桂寒烟濕不飛玊龍呵暖紅薇水翠靴踏雲雲帖妥燕釵微卸香絲鬌小蓮夾擁真天人紅梅犯雪欹一朵鸞錦屏風畫水月鳼鶄抱頸唼蘭葉劉郎散卻金餅歸笑引香綃護癡蝶其三東阿王紀夢行月青露紫翠衾白相思一夜貫地脉帝遣纖阿控紫鸞崑崙低下海如席曲房小幄雙杏坡玊鳧吐麝薰錦窠軟香蕙雨衩釵&#63150;&#62673;&#63143;云土&#63151;矞云三尺生紅革&#63140;華金蟾吞漏不入咽柔情一點薔薇血海山重結千年期碧桃小核生孫枝精移神駭屏山知三詩皆佳不可云宋無詩也
洪平齋挽荊公詩
君臣一德盛熙寧厭故趨新用六經只怪畫圖來鄭俠豈知奏議出唐坰掌中大地山河舞舌底中原草木醒養就禍胎身始去依前鍾阜向人青李文正公曰此詩五十六字春秋也
元洪二子題山詩
元遺山北嶽詩東州死愛華不注向在陋邦何足數敬亭不著謝宣城斷岸何緣比天姥言山水在通都易得名也洪震老【元人】淳安東泉山詩通都大邑人爭馳一泉一石小亦奇雲深路絕無人處縱有佳山誰得知言山水在僻遠人不知也二詩意絕相類亦名言也
半山用王右丞詩
王維書事詩輕陰閣小雨深院晝慵開坐看蒼苔色欲上人衣來洪覺範天廚禁臠云此意含不盡之意子由所謂不帶聲色者也王半山亦有絕句詩意頗相類按半山詩云山中十日雨雨晴門始開坐看蒼苔文莫上人衣來蔡正孫編詩林廣記乃以若耶溪上踏莓苔一首當之謬矣
濂溪詩
濂溪集和費令游山詩云是處塵勞皆可息時清終未忍辭官此乃由衷之語有道之言所以不可及也今之人口為懷山之言暗行媚竈之計唐僧曇秀云住山人少說山多杜牧云盡道青山歸去好青山曾有幾人歸
老泉詩
蘇老泉詩佳節每從愁裡過壯心偶傍醉中來白樂天詩有百年愁裡過萬感醉中來之句老泉未必祖襲盖偶同耳
東坡梅詩
禪宗頌古唐僧古梅詩云雪虐風饕水浸根石邊尚有古苔痕天公未肯隨寒暑又孽清香與返魂東坡梅花詩蕙死蘭枯菊已催返魂香入隴頭梅正用此事而注者亦不之知也
謝臯羽詩
謝皋羽晞髮集詩皆精緻奇峭有唐人風未可例於宋視之也予尤愛其鴻門讌一篇天雲属地汗流宇杯影龍蛇分漢楚楚人起舞本為楚中有楚人為漢舞辟&#63140;鳥鵜淬光雌不語楚國孤臣泣俘虜君看楚舞如楚何楚舞未終聞楚歌此詩雖使李賀復生亦當心服李賀集中亦有鴻門讌一篇不及此遠甚可謂青出於藍矣元楊廉夫樂府力追李賀亦有此篇愈不及皋羽矣其他如短歌行秦淮沒日如沒鶻白波漾空&#63150;&#62673;&#63143;云土&#63151;弦月舟人倚棹商聲發洞庭脫木如脫髮建業水云太白八月魚腦减武昌城頭鼓紞紞海上曲云水花生雲起如葑神龍下宿藕丝孔明河篇云牽牛夜入明河道淚滴相思作秋草婺女城頭玩月革星君冡上無啼鳥俠客歌云潮動西風吹杜荊離歌人夜斗西傾佽飛廟下蛇含草青拭吳鉤入匣鳴效孟郊體云牽牛秋正中海白夜疑曙野風吹空巢波濤在孤樹律詩如驛花殘楚火烽火到交州夜氣浮秋井陰花冷碧田山鬼下茅屋野鷄啼苧蘿戍近風鳴柝江空雨送船隣逋燈下索鄉夢戍邊回柴關當太白藥氣近樵青暗光珠毋徙秋影石花消下方聞夕磬南斗掛秋河雖未足望開元天寶之蕭墻而可以據長慶寶曆之上座矣
慧遠詩
晉釋慧遠遊廬山詩崇巖吐氣清幽岫棲神跡希聲奏羣籟響出山溜滴有客獨冥遊徑然忘所適揮手苶雲門靈關安足闢留心叩玄扃感至理弗隔孰是騰九霄不奮冲天翮妙同趣自均一悟超三益此詩世罕傳弘明集亦不載猶見於古石刻耳孰是騰九霄與陶靖節孰是都不營之句同調真晉人語也杜子美詩得似廬山路真隨慧遠遊正用此事字亦不虛千家註杜乃不知引此
貫休詩
霜月夜徘徊樓中羗管催晚風吹不盡江上落殘梅此貫休絕句也休在晚唐有詩名然無可取獨此首有樂府聲調雖非僧家本色亦猶惠休之碧雲也
靈徹詩
僧靈徹有詩名於中唐古墓詩云松樹有死枝塜墓惟莓苔石門無人入古木花不開天台山云天台眾山外歲晚當寒空有時半不見崔嵬在雲中九日云山僧不記重陽節因見茱萸憶去年諸篇為劉長卿皇甫冉所稱予獨取天台山一絕真絕唱也
帛道猷詩
晉世釋子帛道猷有陵峯採藥詩曰連峯數千里脩林帶平津茅茨隱不見鷄鳴知有人此四句古今絕唱也有石刻在沃州岩按弘明集亦載此詩本八句其後四句不稱獨刻此四句道猷自刪之耶抑別有高人定之耶宋秦少游詩菰蒲深處疑無地忽有人家咲語聲道潛詩隔林彷彿聞機杼知有人家在翠微雖祖道猷語意而不及庚溪作詩話謂少游道潛比道猷尤為精鍊所謂蘇糞壤以充幃謂申椒其不芳也
齊已詩
僧齊已詩重城不鎖夢每夜自山宋人小詞重門不鎖夢隨意繞天涯
朱玄晦真人詩【真跡在內江】
郭外西郊柳已芽中流極目浩無涯江明白白紅紅樹春在三三兩兩家幾度來遊同社燕一樽相屬到昏鴉此邦物色吟幾盡謝山中好物華
侯夫人梅詩
侯夫人著梅詩云砌雪無消日卷簾時自顰庭梅對我有嬌意先露枝頭一點春香清寒豔好誰惜是天真玊梅謝後青陽至散與羣芳自在春
薛濤詩
聞說邊城苦如今到始知好將筵上曲唱與隴頭兒此薛濤在高駢宴上樂府也有諷諭而不露得詩人之妙使李白見之亦當叩首元白流紛紛停筆不亦宜乎濤有詩集此首不載
莊定山詩
莊定山早有詩名詩集刻於生前淺學者相與效其太極圈兒大先生帽子高以為奇絕又有絕可笑者如贈我一壺陶靖節還他兩首邵堯夫本不是佳語有滑稽者改作外官答京宦苞苴詩云贈我兩包陳福建還他一疋好南京聞者捧腹然定山晚年詩入細有可並唐人者古詩如題竹及養菴兩篇七言如題玊川畫五言律如野瞑微孤樹江清著數鷗與君真自厚不是兩相留七言律如遊琅琊寺偶上蓬萊第一峯道伐弓夜宿芙蓉塵埋下界三千丈月在西巖七十峯羅漢寺云溪聲夢醒偏隨枕山色樓高不礙墻又如狂搔短髮孤鴻外病臥高樓細雨中病眼如殘書漢楚燈前壘草閣江山霧裡詩舟中云千家小聚村村瞑萬里河流岸岸同又秋燈小榻留孤艇疏雨寒城打二更又北海風回帆腹飽長河霜冷岸痕高和沈仲律原字韻云心無牛口干秦穆跡繼龍頭愧邴原又云藜羔&#63139;火莫道無萊婦蘭畹應誰負屈原寄劉東山云塵外有人占紫氣鏡中疑我尚朱顏次東嶠韻云電懸雙眼疑秋水髻擁三花御野風又豈無湖水甘神瀵更有溪毛當紫芝書東山草堂篇云封題雲臥東山扁歌詠司空表聖詩天闕星辰遺舊履橘洲歲月有殘棊石橫流潦潛蚪角梅迸垂蘿屈銕枝自笑野人閑袖手雲烟濃淡忽交馳次首云沙苑草非熿驥秣瀟湘竹是鳳凰枝紫虛有約千回醉笑替僧趺亦坐馳又招隱誰甘同寂寞著書不獨為窮愁木昌道中云行客自知無歲暮賓鴻不記有家歸寄鄧五羊云後時自許甘丘壑前席將無問鬼神浮世虛名非得已出山小草郤悲人別時笑語風吹斷會處迷離夢寫真四十餘年一回首乾旋坤轉有冬春此數首若隱其姓名以示人觀者決不謂定山作也
陳白沙詩
白沙之詩五言冲淡有陶靖節遺意然賞者少徒見其七言近體效簡齊康節之渣滓至於筯斗樣子打乖箇裡如禪家呵佛罵祖之語殆是傳燈錄偈子非詩也若其古詩之羙何可掩哉然謬觧者篇篇皆附於心學性理則是痴人說夢矣

【五十六卷】＋詩類三
【詩類三】＋姑蘇臺＋近水樓臺 ＋元次山好奇＋覆窠俳體打油釘鉸 ＋六言詩始 ＋檀暈 ＋緐知一＋張邵張祁 ＋武侯祠詩 ＋玊壼氷＋于蒍 ＋凝笳疊鼓 ＋＋日驀 ＋睨日 ＋黑雲 ＋湘烟 ＋豔雪 ＋皓月蘆花 ＋雯華 ＋上巳詩＋驚瀧 ＋南浦詩＋莊九&#63141;酋 ＋唐人傳奇小詩 ＋梁武帝父子詩讖＋王暉稱溫子昇 ＋顏謝詩評 ＋律詩當句對＋魏收贈裴伯茂詩＋蘇子由四句絕 ＋天寶廻紋 ＋杜詩誤字 ＋隴西謠＋瞿塘行舟謠＋灩澦 ＋八詠 ＋賈島佳句 ＋古詩用古韻＋忠簡武穆詩句 ＋樹如薺＋麥含金＋芙蓉劍＋三雅盃＋浮渲梳頭 ＋阮何雙＋薰風啜茗 ＋嵐彩飛瓊 ＋策目毫鋒 ＋鴻寶 ＋馬戴喻鳧詩句 ＋羊叔子疏語＋女丁夫壬 ＋米元章＋礻&#63140;圭熏綦跡 ＋杜牧池州別孟遲先輩＋登九華樓【杜牧】 ＋和杜牧之九華見寄【張祐】 ＋多景樓【周繇】 ＋冬日寄庾員外【羅鄴】 ＋曹松中秋警句 ＋七平七仄詩句 ＋鍾常侍詩品＋水寺鍾＋五言律八句不對＋謝靈運逸句＋鵞管笙＋薛逢老去也歌 ＋阿那紇那曲名 ＋洛陽花雪 ＋孟浩然詩句＋驅鴈 ＋飛霜殿＋蕙麝 ＋切夢刀＋金膏水碧 ＋折簡 ＋太白懷鄉句＋陸機太白詩音 ＋坡詩 ＋賦比興＋蕃馬胡兒
太史升菴文集五十六卷 成都楊慎著　從子有仁編輯 後學趙開美校
姑蘇臺
無端春色上蘇臺欝欝芊芊草不開無風自偃君知否西子裙礻&#63140;居拂過來此初唐人詩也白樂天詩草綠裙腰一道斜祖其意也
近水樓臺
范文正公鎮錢塘兵官皆被薦獨巡檢蘇麟不遇乃上詩曰近水樓臺先得月向陽花木易為春公即薦之
元次山好奇
文章好奇自是一病好奇之過反不奇矣元次山集凡十一卷大唐中興頌一篇足名世矣詩如欵乃一絕巳入選舂陵行及賊退示官吏雖為杜公所稱取其志非取其辭也其餘如洄溪詩松膏乳水田肥良稻苗如蒲米粒長糜色如珈玊液酒酒熟猶聞松節香又修竹多夾路扁舟皆到門東坡常書之然此外亦無留良矣
覆窠俳體打油釘鉸
太平廣記有仙人伊周昌號伊風子有題茶陵縣詩云茶陵一道好長街兩邊栽柳不栽槐夜後不聞更漏皷只聽鎚芒織草鞋時謂之覆窠體江南呼淺俗之詞曰覆窠猶今云打油也杜公謂之俳諧體唐人有張打油作雪詩云江山一籠統井上黑窟寵黃狗身上白白狗身上腫北瑣言有胡釘鉸詩
六言詩始
任昉云六言詩始於谷永慎按文選注引董仲舒琴歌二句亦六言不始於谷永明矣樂府滿歌行尾一觧命如鑿石見火居世竟能幾時亦六言也
檀暈
東坡梅詩鮫綃剪碎玊簪輕檀暈粧成雪月明肯伴老人春一醉懸知欲落更多情王十明集諸家註皆不觧檀暈之義今為著之宇文氏粧臺記婦女畫眉有倒暈粧畫譜有正暈牡丹倒暈牡丹古樂府有暈眉攏髮之句元微之與樂天書近昵婦人暈澹眉目綰約頭髩畫譜七十二色有檀色淺赭也與婦女暈眉所謂紫沙幂酷似花間集云燒春醲羙小檀霞又云檀畫荔枝紅又云鈿昏檀粉淚縱橫又云斜分八字淺檀蛾又云背留檀印齒痕香坡詩又云新看新翻眉倒暈又云倒暈連眉秀嶺浮檀痕猶漢世婦女之玄的也可以互證
緐知一【緐音婆】
緐知一蜀之巫山人贈白樂天詩云忠州刺史乞才子行過巫山必有詩為報高唐神女道速排雲雨候清辭樂天見之邀緐生同舟且曰巫山有王無競沈佺期皇甫冉李端四詩竟不肯作古人之服善無我如此沈與皇甫李端詩人多知之王無競一首罕傳今錄於此神女下高唐巫山正夕陽徘徊作行雨婉戀逐襄王電影江前落雷聲峽外長朝雲無處所臺殿欝蒼蒼樂天取此在佺期三子之上信哉
張邵張祁
張邵字才彥簡池人其子孝祥狀元及第秦檜羅織下獄檜死乃仕後寓烏江遂家焉祁字晉彥有詩名渡湘江詩曰春過瀟湘渡臏觀八景圖雲藏岳麓寺江入洞庭湖晴日花爭發豐年酒易沽長沙十萬戶游女似京都
武侯祠詩
正德戊寅予訪余方池編修于武侯祠見壁間有詩云劍江春水綠沄沄五丈源頭日又臐舊業未能歸後主大星先已落前軍南陽祠宇空秋草西蜀關山隔莫雲正統不慙傳萬古莫將成敗論三分後有題云此詩始終皆武侯事子羙或未過之方池不以為然予曰此亦微顯闡幽不隨人觀塲者也惜不知其名氏
玊壼氷
癸未之夏余在舘閣與張太史惟信小飲探題賦玊壼氷余效唐省題詩賦五言六韻云居父休藏玊壼公愛飲氷金莖流沆瀣錦席失炎蒸靈響瓊璜觧仙月&#63140;高水碧凝清冷浮綠蟻瀟灑絕青蠅壑訝凌陰近江疑淨練澄恍如玄圃上赤腳踏層氷盖唐人省題詩似今之科塲程文如此題玊壼氷首二句必以玊壼氷三字錯綜用之惟信深許余此言謂首二句射雙鵰手也遂書於扇傳詠於詞林去今三十年惟信墓有宿草矣檢舊扇重書之不知老淚之橫集也
于蒍
晁叔用詩不擬伊優陪殿下相隨于蒍過樓前劉後村曰晁氏家世貴顯而叔用不肯於此時陪伊優之列而甘隨于蒍之後可謂賢矣伊優事見東方朔傳人皆知之于蒍事慱學者或不知也按明皇雜錄玄宗御五鳳樓觀酺宴時命三百里內刺史縣令各以聲樂集樓下時多以車載樂工數百皆衣文繡服箱之牛皆為虎豹犀象之狀魯山令元德秀惟遣樂工數十人聯袂歌于蒍而巳于蒍者德秀所為歌也帝聞異之歎曰賢人之言哉【此事亦見唐書列傳】宋時聖壽日州縣皆集僧道誦經唯陸象山令儒生講洪範皇極錫福一章時議韙之事與此同
凝笳疊鼓
謝玄暉鼓吹曲凝笳翼高盖疊鼓送華輈李善注徐引聲謂之凝小擊鼓謂之疊岑參凱歌嗚笳攂鼓擁回軍急引聲謂之鳴疾擊鼓謂之攂凝笳疊鼓吉行之文儀也鳴笳攂鼓師行之武備也詩人之用字不苟如此觀者不可草草
天尺
元好問送劉時舉節制雲南詩云南山高去天尺漢家弦聲雷破壁九州之外更九州海色澄清映南極幽并豪俠喜功名咄嗟顧盻風雲生今年肘後印如斗過眼巳覺烏蠻平諭蜀相如今老矣不妨銅柱有新銘【天尺二字可以名樓】
日驀
南史王睎詩日驀當歸去魚鳥見留連俗本改驀作暮淺矣盖蜀牛嶠詞曰日驀天空波浪急正用晞語
睨日
余嘗登眺山寺見雨霽虹蜺下飲澗水明若刻畫近如咫尺日射其傍如盼睞得句云渴虹下飲玊池水斜日橫分蒼嶺霞自謂切景張愈光云斜字猶未稱渴字後一年偶閱莊子日方中方睨衍義云日斜如人睨目遂改作睨日對渴虹愈光曰渴虹睨日古今奇句也
黑雲
唐李賀鴈門太守行首句云黑雲壓城城欲摧甲光向日金鱗開摭言謂賀以詩卷謁韓退之韓暑臥方倦欲使閽人辭之開其詩卷首乃鴈門太守行讀而奇之乃束帶出見宋王介甫云此兒誤矣方黑雲壓城時豈有向日之甲光也或問此詩韓王二公去取不同誰為是予曰宋老頭巾不知詩凡兵圍城必有怪雲變氣昔人賦鴻門有東龍白日西龍雨之句觧此意矣予在滇值安鳳之變居圍城中見日暈兩重灻雲如蛟在其側始信賀之詩善狀物也
湘烟
許渾詩劉巨濟曾得其手書湘潭雲盡暮烟出烟字極妙兼是許之手筆無疑也後人改烟作山無味大抵湘中烟色與他方異張泌詩中流欲暮見湘烟沈翠微湘中詩魚躍浪花翻水面鴈拖烟練束林腰頗中湘晚景朱慶餘詩亦云浦迥湘烟暮林香岳氣春
豔雪
韋應物答徐秀才詩云清詩舞豔雪孤抱瑩玄氷極其工緻而豔雪二字尤新又五絃行云如伴流風縈豔雪更逐落花飄御園又樂燕行云豔雪凌空散舞羅起徘徊屡用豔雪字而不厭其複也或問予雪可言豔乎予曰曹子建洛神賦以流風廻雪比羙人之飄搖雪固自有豔也然雪之豔非韋不能道柳花之香非太白不能道竹之香非子羙不能道也
皓月蘆花
楊徽之詩新霜染楓葉皓月借蘆花自云此句有神助
雯華
金國仙人王予可詩詞多用雯華字見中州集元好問詩剝裂雯華漬月秋又寶宮寺聯云七重寶樹圍金界十色雯華擁画梁○雯文也又石文似雲亦曰雯華古三墳書日雲赤曇月雲素雯【劉因登寺閣詩雯華寶樹忽當眼】
上巳詩
王融巳詩粵上斯巳惟暮之春【二句古雅○詩評四言詩三百篇之後曹植王融】
驚瀧
唐張泌詩溪風送雨過秋寺澗石驚瀧落夜潭瀧奔湍也今本作龍非
南浦詩
寇凖南浦詩春風入乘楊烟波漲南浦落日動離魂江花泣微雨【妙處不减唐人】
莊九&#63141;酋
王仲宣從軍詩館宇充廛里士女滿莊九&#63141;酋自非聖賢國誰能享茲休九&#63141;酋音求九交之道也字從九從酋為是
唐人傳奇小詩
詩盛於唐其作者往往托於傳奇小說神仙幽恠以傳於後而其詩大有絕妙今古一字千金者試舉一二卜得上峽日秋來風浪多巴陵一夜雨腸斷木蘭歌又雨滴空堦曉無心換夕香井梧花落盡一半在銀床又舊日聞簫處高樓當月宮梨花寒食夜深閉翠微中又命笑無人笑含嬌何處嬌徘徊花上月空度可憐宵
梁武帝父子詩讖
梁武帝冬日詩雪花無有蒂氷鏡不安臺○梁簡文帝詠月詩飛輪了無徹明鏡不安臺竟成臺城之讖
王暉稱溫子昇
濟陰王暉云江左文人有顏謝任沈我溫子昇足以陵顏轢謝含任吐沈
顏謝詩評
沈約云延年體裁明密靈運興會標舉
律詩當句對
王維詩門外青山如屋裏東家流水入西隣嚴維詩木奴花映桐廬縣青雀舟隨白鷺濤謂之當句對
魏收贈裴伯茂詩
臨風想玄度對酒思公榮誠秀句也惜不見全篇
蘇子由四句絕
泉流逢石缺脉散成寶網水神瓔珞看山是如來想【瓔珞巖】巖花不可攀翔蕋久未墮忽墜幽人前知子觀空坐【雨花巖】白龍晝飲潭修尾掛石壁幽人欲下看雨雹晴相射【白龍潭】蒼壁立積鐵懸泉瀉天紳行山見巳久指與未來人【陳皷漈】此四詩泉既奇詩亦稱何異王右丞
天寶廻紋
范陽盧氏母王氏撰天寶廻紋詩凡八百十二字循環有數苦寒暑之遞遷應變無方謂陰陽之莫測【與蘇若蘭事相類】
杜詩誤字
燕子詩穿花落水益沾巾范德機善本作帖水一笑正墜雙飛翼黃山谷云一笑俗作一箭非紛紛戲蝶過閑幔張文潛本作開幔
隴西謠
郎樞女樞十馬九駒安陽大角十牛九犢【四地名皆在隴西言宜畜牧也】
瞿塘行舟謠
灩澦大如襆瞿塘不可觸太白詩五月不可觸猿鳴天上哀又詩瞿塘五月誰敢過灩澦大如馬瞿塘不可下杜子羙詩沉牛荅雲雨如馬戒舟航灩澦大如象瞿塘不可上灩澦大如鼈瞿塘行舟絕灩澦大如龜瞿塘不可窺南史灩澦如襆本不通瞿塘水退為庾公
灩澦
灩澦歌云灩澦大如襆瞿唐不可觸金沙浮轉多桂浦忌經過此舟人商估剌水行舟之歌樂府以為梁簡文所作非也蜀江有瞿唐之患桂江有桂浦之險故涉瞿唐者則凖灩澦涉桂浦者則凖金沙今樂府桂浦作桂楫非也
八詠
沈約八詠詩云登臺望秋月會圃臨春風秋至愍衰草寒來悲落桐夕行聞夜鶴晨征聽曉鴻觧佩去朝市被褐守山東此詩乃唐五言律之祖也夕夜晨曉四字似複非複後人决難下也東坡詩朝與鳥鵲朝夕與牛羊夕二句尤妙亦祖沈意
賈島佳句
賈島詩長江風送客孤館雨留人二句為平生之冠而其全集不載僅見于坡詩詩所引
古詩用古韻
南平王劉鑠過歷山湛長史草堂詩云茲山蘊靈詭憑覽趣亦膽九峯相接連五渚逆迎浸層阿疲且引絕嵓暢方禁溜泉夏更寒林交晝長蔭伊予久緇湼復得味苦淡願逐安期生於焉愜高枕贍音慎淡枕與浸蔭皆相叶為韻盖用古韻也又庾信喜晴應詔詩云御辯誠膺籙維皇稱有建栢梁驂四馬高陵馳六傳河堤崩故柳秋水高新堰王城水鬪息洛浦河圖獻伏泉還習坎陰風巳回巽桐枝長舊圍蒲節抽新寸山藪欣藏疾幽棲得無悶有慶兆民同論年天子萬亦古韻也吳才老韻補自謂慱極羣書而不引此何邪○劉鑠字休玄文選載其擬古二首其別詩惟見此首耳湛長史名荿之其酬休玄詩云閉戶守玄漢無復車馬跡衰廢歸丘樊歲寒見松栢身慙淮陽老名忝梁園客習隱非市朝追賞在山澤離離插天樹磊磊間雲石將此怡一生傷哉駒過隙六朝詩今罕傳併紀於此
忠簡武穆詩句
宗岳二公以患節戰功冠於南宋戎馬倥偬筆硯想無暇也余甞見宗忠簡石刻華陰道二絕云烟遮晃白初疑雪日映斕斑郤是花馬渡急流行小崦柳絲如織映人家又云管茅作屋畿家居雲碓風帘路不紆坡側杏花溪畔柳分明摩詰輞川圖岳公湖南僧寺詩有潭水寒生月松風夜帶秋之句唐之名家不過如此嗚呼二公其可謂全才乎
樹如薺
羅浮山記云望平地樹如薺自是俊語梁戴暠詩長安樹如薺用其語也後人翻之益工薛道衡詩遙原樹若薺遠水舟如葉孟浩然詩天邊樹若薺江畔洲如月
麥含金
梁鴻傳載鴻詩二首麥含含兮方秀刻本皆如此藝文類聚引之作麥含金為是金與含相似而衍為二字也此當表出之
芙蓉劍
盧照隣詩相邀俠客芙蓉劍共宿娼家桃李蹊○越絕書薛燭說劍云揚其華如芙蓉始出觀其鈲如列星之行
三雅盃
劉孝綽詩共摛雲氣藻同舉雅文盃于志寧詩俱裁七步詠共傾三雅盃句法相似
浮渲梳頭
本事詩載劉禹錫杜司空席上贈妓詩云浮渲梳頭宮樣妝春風一曲杜韋娘今本浮渲梳頭作高髻雲鬟又以為韋應物詩者誤也盖韋與劉皆嘗為蘇州刺史是以傳疑浮渲字妙畫家以墨餙羙人髩髮謂之渲
阮何雙
唐詩雲仍王謝並風貌阮何雙南史宋孝武選侍中四人並以風貌王彧謝莊為一雙阮韜何偃為一雙
薰風啜茗
杜子羙何將軍山莊詩薰風啜茗時今本作春風非此詩十首皆一時作其曰千章夏水清又曰紅綻雨肥梅皆是夏景可證
嵐彩飛瓊
劉伯溫憶山中篇四時嵐彩飛瓊雪百道泉流湛玊霜上句本种放詩嵐沉玊膏冷下句嵇含山居賦渧&#63150;&#62673;居廾&#63151;之膏玊
策目毫鋒
白樂天詩策目穿如札毫鋒利似錐札甲也
鴻寶
沈佺期詩靜夜思鴻寶清晨朝鳳京鴻寶道書也淮南王有鴻寶秘術
馬戴喻鳧詩句
積靄沉鈄月孤燈照落泉喻鳧詩也積翠含微月遙泉韵細風馬戴詩也二詩幽思同而句法亦相似
羊叔子疏語
高山尋雲霓深谷肆無景【絕似詩句】
女丁夫壬
韓文公陸渾山火詩女丁夫壬傳世婚董彥遠曰玄冥之子曰壬夫娶祝融之女曰丁芋俱學水仙是為溫泉之神○按韓詩句奇董彥遠所觧又奇但不知所出今星命家以丁壬為滛合其說亦古矣
米元章
米元章之書法人皆知之其詩律之妙人或不盡知也予愛其望海樓一詩云雲間銕瓮近青天縹渺飛樓百尺連三峽江聲流筆底六朝帆影落樽前幾番畫角催紅日無事滄洲起白煙忽憶賞心何處是春風秋月兩茫然又詠潮云怒氣號聲迸海門州人傳是子胥魂天排雲陣千家吼地擁銀山萬馬奔勢與月輪齊朔望信如壼漏報朝昏吳亡越霸成何事一唱漁歌過遠村又垂虹亭一絕云斷雲一葉洞庭帆玊破鱸魚霜破柑好作新詩繼桑苧垂虹秋色滿東南
礻&#63140;圭熏綦跡
韓孟城南聯句礻&#63140;圭熏霏霏在綦蹟微微呈寶唾拾未盡玊啼墜猶鎗穴&#63139;怱綃疑閟豔粧燭巳銷檠○礻&#63140;圭熏綦跡寶唾玊啼語精字選惜周羙成姜堯章輩未拈出為花間蘭琬助也
杜牧池州別孟遲先輩
昔子來陵陽時常苦炎熱寺樓最褰軒坐見飛鳥沒一樽中夜酒半破前峯月煙院松飄蕭風廊竹交戞好鳥響丁丁小溪光汃汃離袖颭應勞恨粉啼還咽慵憂長者來病怯長術喝呼兒旋供衫走門空踏襪手把一枝物桂花香帶雪喜極至無言笑餘翻不悅人生直作百歲翁亦是萬□一瞬中我欲東召龍伯翁水盡到底看海空酌君一杯酒與君狂同歌離別豈足更關意衰老相隨可柰何○二詩奇崛而用韵古舊見石刻多磨灭節而書之
登九華樓【杜牧】
晴江豔豔含淺沙高低遠郭滯秋花牛浦漁村山月上鷺渚鶖梁漢日斜為郡異鄉徒泥酒杜陵芳草豈無家白頭搔屑倚柱遍歸棹何時軋軋鴉
和杜牧之九華見寄【張祐】
孤城高柳鳴曉鴉風簾半鉤清露華九峯聚翠宿危檻一夜孤光懸冷沙出岸遠暉帆欲落入溪寒影鴈差斜杜陵歸去春應早莫厭扛山謝眺家
多景樓【周繇】
盤江上幾層峭壁半垂藤殿鎖南朝像龕禪外國僧外濤春砌檻山雨洒穴&#63139;怱燈日暮疏鍾起聲聲徹廣陵
又 每日憐晴眺閒吟只自娛山從平地有水到遠天無老樹多封楚輕烟暗染吳雖居此廊下入戶亦踟躕【此二詩勝張祐金山詩而人罕稱之】
冬日寄庾員外【羅鄴】
曾謁仙宮最上仙西風許醉桂花前爭歡酒蟻浮金爵從聽歌塵撲翠蟬秋霽捲簾凝錦席夜凉吹笛稱江天郤思紫陌觥孟地兔缺烏沉欲半年
曹松中秋警句
華嶽影寒清露掌海門風急白潮頭【松詩多淺俗此二句差有中唐之意】
七平七仄詩句
吐舌萬里唾四海【宋玊大言賦】七變入白米出甲【緯書】一月普見一切水一切水月一月【佛經】離桂飛髾垂纖羅【文選】梨花梅花參差開【崔魯】有客有客字子羙【杜】
鍾常侍詩品
劉繪字士章抱玊者聯肩握珠者踵武【言文士之多】骨氣奇高詞彩華茂情兼雅怨體被文質【曹子建詩】陶性靈發幽思言在耳目之內情寄八荒之表【評阮籍】咀爵英華厭飫膏澤文章之淵泉也【陸機】詞彩葱蒨音韵鏗鏘【張恊】名章迥句處處間起麗興新聲絡繹奔會【謝靈運】託諭高遠良有鑿裁【稽康鑿音蔟】善為悽悷之詞自有清拔之氣【劉越石】得景陽之詭諔含茂先之靡嫚骨節強於謝混駈邁疾於顏延總四家而擅羙跨兩代而孤出【鮑照】奇章秀句往往警遒足使叔源失步明遠變色【謝朓】詩體總雜善於摹擬筯力于王微成就於謝朓【江淹】范雲清便宛轉如流風廻雪丘遲點綴映媚似落花依草○孔稚圭生於封谿而文為彫飾【封谿今之廣東出猩猩處】
水寺鍾
夜入霜林火寒生水寺鍾張祐詩也芳草漁家路斜陽水寺鍾李國用句也
五言律八句不對
五言律八句不對太白浩然集有之乃是平仄穩貼古詩也僧浩然有訪陸鴻漸不遇一首云移家雖帶郭野徑入桑麻近種籬邊菊秋來未著花到門無犬吠欲去問西家報道山中者歸來每日斜雖不及李白之雄麗亦清致可喜
謝靈運逸句
謝靈運詩明月入綺窗髣髴想蕙質消憂非萱草永懷寧夢寐【寐叶音密】上二句乃杜工部落月屋梁之所祖
鵞管笙
李長吉詩王子吹笙鵞管長又步虛詞鳳凰三十六碧天高太清元君夫人蹋雲語吟風風&#63141;立風&#63141;立吹鵞笙【以上太平廣記】
薛逢老去也歌
徐山甫詩薛蓬休歌老去也陶潛巳賦歸來兮薛蓬詩老去也爭柰何擊酒盞唱短歌短歌未竟日巳沒月映西南庭樹柯
阿那紇那曲名
李郢上元日寄胡杭二從事詩曰戀別山登憶水登山光水熖百千層謝公留賞山公喚知入笙歌阿那明劉禹錫夔州竹枝詞云楚水巴山煙雨多巴人能唱本鄉歌今朝北客思歸去回入紇羅披綠蘿阿那紇羅皆當時曲名李郢詩言變梵唄為豔歌劉禹錫詩言翻南調為北曲也阿那皆叶上聲紇羅皆叶平聲此又隨方音而轉也
洛陽花雪
何遜與范雲聯句詩云洛陽城東西郤作經年別昔去雪如花今來花似雪李商隱送王校書分司詩云多少分曹掌祕文洛陽花雪夢隨君定知何遜緣聯句每到城東憶范雲又漫成一絕云不妨何范盡詩家未觧當年重物華遠把龍山千里雪將來擬並洛陽花二詩皆用此事若不究其原不知為何說也
孟浩然詩句
孟集有到得重陽日還來就菊花之句刻本脫一就字有擬補者或作醉或作賞或作泛或作對皆不同後得善本是就字乃知其妙唐詩亦有之崔顥玊壼清酒就君家李郢詩聞說故園香稻熟片帆歸去就鱸魚杜工部詩題有秋日泛江就黃家亭子而古樂府馮子都詩有就我求清酒青絲係玊壼就我求珍肴金盤鱠鯉魚則前人巳道破矣
驅鴈
鮑照詩秋霜曉驅鴈春雨暗成虹佳句也杜子美詩朔風驅胡鴈慘淡帶沙礫之句本此又陽休之洛陽伽藍記有北風驅鴈千里飛雲之語庾信詩秋風驅亂螢句亦奇甚
飛霜殿
范元實詩話白樂天長恨歌工矣而用事猶誤峩眉山下少人行明皇幸蜀不行峩眉山也當改云劍門山七月七日長生殿夜半無人私語時長生殿乃齋戒之所非私語地也華清宮自有飛霜殿乃寢殿也當改長生為飛霜則盡矣按鄭嵎津陽門詩金沙洞口長生殿玊蕋峰頭王母祠則長生殿乃在驪山之上迄半亦非上山時也又云飛霜殿前月悄悄迎風亭下風颸颸據此元實之所評信矣
蕙麝
宋孝武帝詩羅裳皎日袂隨風金翠列輝蕙麝豐蕙麝言香也
切夢刀
施肩吾閨情詩云三更風作切夢刀萬轉愁成係腸線
金膏水碧
唐世詩人多用金膏水碧字但知為奇寶之屬莫究其出也穆天子傳示汝黃金之膏束晢曰金膏可以續骨崔寔政論呼吸吐納非續骨之膏水碧水工也山海經耿山多水碧墨子大藥有水脂碧唐詩絕頂水底花開謝向淵腹攬之不可得滴瀝空在掬又採碧時逢婺女船
折簡
王凌謂馬&#63140;司懿曰卿直以折簡召我我尚不至而乃引軍來乎○漢制簡長三尺短者半之故小簡曰尺牘折簡者折軍之簡言禮輕也又按南史謝眺覽孔闓表手自折簡寫之此折簡謂擘牋也
太白懷鄉句
太白渡金門詩仍連故鄉水萬里送行舟送人之羅浮詩爾去之羅浮余還憩峩眉又淮南臥病懷寄蜀中趙徵君蕤詩云國門遙天外鄉路遠山隔朝心相如臺夜夢子雲宅皆寓懷鄉之意趙蕤梓州人字雲卿精於數學李白齊名蘇頲薦西蜀人才疏云趙蕤術數李白文章宋人注李詩遺其事併附見焉【圖經云蕤漢儒趙賓之後塩亭人屡徵不就所著有長短經】
陸機太白詩音
陸機招隱詩哀音附靈波頹響赴曾曲附音拊太白詩羌笛橫吹阿濫廻向月樓中吹落梅下吹字音去聲不惟便于讀亦義宜爾也
坡詩
東坡春事闌珊芳草歇或疑歇字似趁韵非也唐劉瑤詩瑤草歇芳心耿耿傳奇女郎王真詩燕折鶯離芳草歇皆有出處一字不苟如此
賦比興
李仲蒙曰敘物以言情謂之賦情物盡也索物以托情謂之比情附物也觸物以起情謂之興物動情也
蕃馬胡兒
宋柳如京塞上詩鳴骹直上一千丈天靜無風聲正乾碧眼胡兒三百騎盡提金勒向雲看其詩宋人盛稱之好事者多圖于屏障今猶有其稿本唐人好畫蕃馬于屏花間詞云細草平沙蕃馬小屏風是也又曲伊州涼州氐州其後卒有祿山吐蕃之變宋人愛圖鳴骹胡兒卒有金元之禍元人曲有入破急煞之名未幾而亂

【五十七卷】＋詩類四
【詩類四】＋錦城丝管 ＋落月屋梁 ＋凝音侫＋關山一點 ＋巫峽江陵 ＋竹枝詞＋柳枝詞＋薛能柳枝詞＋瑟瑟 ＋羊腸熊耳 ＋劉湏溪＋幽陽 ＋佛經似詩句＋門外猧兒 ＋凍冫&#63140;各 ＋神瀵 ＋綠沉 ＋禿節 ＋五言律起句＋謝詩 ＋螢詩 ＋芳梅詩＋桃花詩＋蓮花詩＋劣唐詩＋詠蟬詩＋燭剪詩＋引泉詩＋感遇詩＋風箏詩＋杜逸詩＋九言詩＋金山寺詩 ＋人日梅詩 ＋金人咏物詩＋黃鶴樓詩 ＋吹蠱 ＋七夕襮衣 ＋文思遅速 ＋崇山 ＋石尤風＋蝦蟆陵＋搗衣 ＋彫菰 ＋銀燭 ＋帆字音＋江平不流 ＋陸賈素馨 ＋洛春謠＋五字 ＋詩用惹字 ＋韋詩誤字 ＋右丞詩用字＋平椘 ＋谸眠 ＋菩薩鬘＋玊華僊子歌＋郝仙女廟詞＋坐猿坐鶯 ＋李冠詞＋滇中詩人 ＋鏡聽 ＋耳衣 ＋揭調 ＋魚米 ＋南雲 ＋探情以華 ＋杜詩本選 ＋太白句法 ＋狄香 ＋杜詩野艇字＋疊韵 ＋石屏奇句 ＋四嬋娟＋唐詩絕句誤字 ＋詩句用意 ＋絕句 ＋唐武后時征雲南＋墜露落英 ＋東閣官梅 ＋挼繩縳凉州＋蓮子隨他去＋乳酒 ＋魏武帝父子不惑仙術＋洞宮 ＋摯虞論詩賦四過＋無名氏六言詩 ＋海魚空鳥 ＋止觀之義 ＋晚唐絕倡 ＋六朝七言律其體不純＋東丹王千角鹿圖＋虞世南織錦曲 ＋王筠詠邊衣＋甄后塘上行＋柳花香＋香雲香雨 ＋詠王安石 ＋宋子虗咏史＋含笑花謎
太史升菴文集五十七卷 成都楊慎著　從子有仁編輯 後學趙開美校
錦城丝管
唐人樂府多唱詩人絕句王少伯李太白為多杜子羙七言絕近百錦城妓女獨唱其贈花卿一首所謂錦城丝管日紛紛半入江風半入雲此曲只應天上有人間能得幾回聞也盖花卿在蜀頗儹用天子禮樂子羙作此諷之而意在言外最得詩人之旨當時妓女獨以此詩入歌亦有見哉杜子羙詩諸體皆有絕妙者獨絕句本無所觧而近世乃效之而廢諸家是其真識冥契猶在唐世妓人之下乎
落月屋梁
落月滿屋梁猶疑照顏色言夢中見之而覺其猶在即所謂夢中魂魄猶言是覺後精神尚未回也詩本淺宋人看得太深反晦矣傳神之說非是
凝音侫
詩膚如凝脂凝音侫唐詩日照凝紅香白樂□詩落絮無風凝不飛又舞繁紅袖凝歌切翠眉愁又舞急紅腰凝歌遅翠黛低徐幹臣詞重省別時淚漬羅巾猶凝張子野詞蓮臺香燭殘痕凝高賓王詞想蓴汀水雲愁凝閒蕙帳猿鶴悲吟柳蓍卿詞愛把歌喉當筵逞遏天邊亂雲愁凝今多作平音失之音律亦不恊也
關山一點
杜詩關山同一點點字絕妙東坡亦極愛之作洞僊歌云一點明月窺人用其語也赤壁賦云山高月小用其意也今書坊本改點作照語意索然且關山同一照小兒亦能之何必杜公也幸草堂詩餘註可証
巫峽江陵
盛弘之荊州記巫峽江水之迅云朝發白帝莫到江陵其間千二百里雖乘奔御風不以疾也杜子羙詩朝發白帝莫江陵頃來目擊信有徵李太白朝辭白帝彩雲間千里江陵一日還兩岸猿聲啼不盡扁舟已過萬重山雖同用盛弘之語而優劣自別今人謂李杜不可以優劣論此語亦太憒憒
竹枝詞
元楊廉夫竹枝詞一時和者五十餘人詩百十餘首余獨愛徐延徽一首云盡說廬家好莫愁不知天上有牽牛賸拋萬斛燕支永溜向銀河一色秋
柳枝詞
麗情集載湖州妓周德華者劉采春女也唱劉禹錫柳枝詞云春江一曲柳千條二十年前舊板橋曾與羙人橋上別恨無消息到今朝此詩甚佳而劉集不載
薛能柳枝詞
薛能柳枝詞和花香雪九重城夾路春陰十萬營惟向邊頭不堪望一株憔悴少人行此詩意言粉飾太平於京都而廢弛防守於邊塞也本集作和花烟絮趙松雪作和花香雪唐詩三體作和風烟雨非也當從本集及松雪所書始有味
瑟瑟
白樂天琵琶行楓葉荻花秋瑟瑟今詳者多以為蕭瑟非也瑟瑟本是寶名其色碧此句言楓葉赤荻花白秋色碧也或者咸怪今說之異余曰曷不以樂天他詩證之其出府歸吾廬詩曰嵩碧伊瑟瑟重脩香山寺排律云兩面蒼蒼岸中心瑟瑟流薔薇云猩猩凝血點瑟瑟蹙金匡閒遊即事云寒食青青草春風瑟瑟波太湖石云未秋巳瑟瑟欲雨先沉沉又云隱起磷磷狀凝成瑟瑟胚亦狀太湖石也早春懷微之云沙頭雨染斑斑草水面風驅瑟瑟波莫江曲云一道殘陽照水中半江瑟瑟半江紅諸詩以瑟瑟對斑斑對蒼蒼對猩猩豈是蕭瑟乎唐詩惟白公用瑟瑟字多其他則王周嘉陵詩云嘉陵江水色一帶柔藍碧天女瑟瑟衣風梭晚來織亦妙元鄧文原詩椘江秋瑟瑟吳苑曉蒼蒼王庭筠詩帝遣名山護此邦千家瑟瑟嵌西窓山僧乞與堦前地招客先開四十雙詩亦工併此蕭遘成都詩曰月曉巳聞花市合江平偏見竹簰多好教載取芳菲樹剩照岷天瑟瑟波
羊腸熊耳
庾開府詩羊腸連九坂熊耳對雙嵙鮑照詩二崤虎口九折羊腸可謂工矣比之杜工部高鳳聚螢驥子鶯歌之句則杜覺偏枯矣
劉湏溪
世以劉湏溪為能賞音為其於選詩李杜諸家皆有批點也予以為湏溪元不知詩其批選詩首云詩至文選為一厄五言盛於建安而勃窣為甚此言大本已迷矣湏溪徒知尊李杜而不知選詩又李杜之所自出予甞謂湏溪乃開剪截羅段舖客人元不曾到蘇杭南京機坊也
幽陽
陳子昂詩微月生西海幽陽始化昇月本陰也而謂之幽陽三五陽也而平明巳缺此語亦道家說坎為月而中滿女本陰也而為嬰兒之理也國語亦云女陽物而晦時
佛經似詩句
佛經有云樂行不如苦住富客不如貧主又見洞山語錄破鏡不重照落花難上枝絕似唐人樂府也
門外猧兒
門外猧兒吠知是蕭郎至剗襪下香堦冤家今夜醉扶得入羅幃不肯脫羅衣醉則從他醉猶勝獨睡時此唐人小辭前輩言觀此可知詩法或以問子蒼曰只是轉摺多盖八句而四轉摺也
凍冫&#63140;各
集韻淞凍冫&#63140;各也三蒼觧詁液雨也其字音送俗曰霚淞漢書五行志雨木氷亦曰樹介又曰木榢稼即介之訛耳寒甚而木氷如樹著介冑也曾南豐集云齊地寒甚夜霚凝於木上日出飄滿庭堦尤為可愛遂作詩云園林初日凈無風霚淞花開樹樹同記得集□深殿裏舞人齊插玊瓏鬆齊地以為豐年之兆諺云霜淞如霚淞貧兒備飯瓮然淞之極則為樹介木氷諺云木若稼達官怕盖寒淺則為霚淞寒甚則為木氷霚淞召豐而木氷召凶也李獻吉詩大寒氷雨何紛紛曉行日臨江吐雲盖詠木氷也又云今朝走白霚南枝參差開紫宮散花女騎龍下瑤陔盖詠霚淞也各極體物之妙余舊有霚淞詩曰怪得天鷄誤曉光青腰玊女試銀妝瓊敷綴葉齊如剪瑞樹花開冷不香月白詎迷三里霚雲黃先兆萬家箱貧兒飯瓮歌聲好六出何湏賀謝莊
神瀵
陳希夷詩倏爾火輪煎地脉愕然神瀵湧山椒神瀵出列子即易所謂山澤通氣參同契所謂山澤氣相蒸興雲而為雨是也地理書沃焦尾閭皆此理耳
綠沉
杜少陵遊何將軍山林詩雨拋金鎖甲苔臥綠沉鎗竹坡周少隱詩話云甲拋於雨為金所鎖鎗臥於苔為綠所沉有將軍不好武之意此瞽者之言也薛氏補遺云綠沉精鐵也引隋書文帝賜張淵綠沉之甲趙德麟氣鯖錄謂綠沉為竹引陸龜蒙詩一架三百竿綠沉森杳冥雖少有據然亦非也予考之綠沉乃畫工色之名鄴中記云石虎造象牙桃枝扇或綠沉色或木難色或紫紺色或欝金色王羲之筆經云有人以綠沉漆管見遺南史梁武帝西園食綠沉爪是綠沉即西瓜皮色也梁簡文詩吳戈夏服箭驥馬綠沉弓虞世南詩綠沉明月弦劉邵趙都賦如&#63139;弓有黃間綠沉若如薛與趙之說鐵與竹豈可為弓弦耶楊巨源詩吟詩白羽扇校獵綠沉鎗與杜少陵之句同皆謂以綠沉色為漆飾鎗柄耳
禿節
晁以道家有宋子京手書杜少陵詩一卷握節漢臣歸乃是禿節新炊間黃梁乃是聞黃梁以道跋云前輩見書自多不似晚生但以印本為正也慎按後漢書張衡傳云蘇武以禿節效貞杜公正用此語後人不知改禿為握晁以道徒知宋子京之舊本亦不知禿節之字所出也况今之淺學乎
五言律起句
五言律起句冣難六朝人稱謝眺工於發端如大江流日夜客心悲未央雄壓千古矣唐人多以對偶起雖森嚴而乏高古宋周伯弜選唐三體詩取起句之工者二酒渴愛江清餘酣漱晚汀又江天清更愁風柳入江樓是也語誠二而氣衰颯余愛柳惲汀洲是白蘋日落江南春吳均咸陽春草芳秦帝捲衣裳又春從何處來拂水復驚梅梁元帝山高巫峽長垂柳復垂楊唐蘇頲北風吹早鴈日日渡河飛張柬之淮南有小山嬴女隱其間王維風勁角弓鳴將軍獵渭城杜子羙將軍膽氣雄臂懸兩角弓孟浩然八月湖水平涵虛混太清雖律也而含古意皆起句之妙可以為法何必效晚唐哉伯弜之見誠小兒也
謝詩
謝眺酬王晉安詩南中榮橘柚寧知鴻鴈飛後人不觧此句之妙晉安即閩泉州也南中榮橘柚即諺云樹蠻不落葉也寧知鴻鴈飛即諺云鴈飛不到處也樹不凋鴈不到本是瘴鄉乃以羙言之此是隱句之妙
螢詩
唐劉禹錫秋螢引云漢陵秦苑遙蒼蒼陳根腐葉秋螢光夜空寂寥金氣凈千門九陌飛悠揚紛綸輝映半明滅金鑪星噴燈花發露華洗濯清風吹攢茅不定招搖垂高麗罘罳過蛛網斜壓璇題舞羅愰襮衣樓上拂香裙承露臺前轉仙掌槐市諸生夜對書北窓分明辨魯魚行子東山起征思中郎騎省悲秋風銅雀人歸自入簾長門帳空來照淚誰言向晦常自明兒童走步嬌女爭天生有光非自衒遠近低昂暗先徧撮蚊妖鳥亦夜飛趐如車輪人不見宋張文潛熠熠行云碧梧含風夏夜清林塘五月初飛螢翠屏玊簟起涼意一點秋心從此生方池水深凉雨集上下輝輝亂擬碧幸因簾捲到華堂不畏人驚照凉夕漢官千門連萬戶夜夜熒煌暗中度光流太液池上波影落金盤月中露銀闕茫茫玉漏遲年二為爾足愁思長門怨妾不成寐團扇羙人還賦詩避暑風廊人；語俏闌下撲羅扇小巳投幽室夜分明更伴殘星天未曉君不見建章宮殿洛陽西破瓦頹垣今古悲荒榛蕪草無人跡只有秋來熠熠飛劉禹錫張文潛二集今不傳余家有之兼愛二詩之工故錄之於此昔年余寓居大理三塔寺榛莽滿目飛螢數萬如白晝余戲相從諸生曰車胤見此不必囊螢隋焬帝見此不必下詔搜索矣因作流螢篇云沉沉鴈沼欝栖連隱隱龍宮熠燿然濛晴零雨東山下風&#63141;立轉薰風南陸邊可憐合暈輝玄夜可惜紛華簇綘天綘天玄夜景微茫氷簟銀床漏未央誰家院落非天燭何處園林不夜光夜光瀼露洒天燭凉氛瀉陰火遙穿翡翠簾流星近度鴛央瓦此時蟋蟀罷宵征此際蜩螗停沸聲長門團扇斑姬闥阿房捲衣秦后屏蘇婦下機籹不理卓女當壚酒半醒為見流螢思遠道為感流年惜芳草暝看雙星烱不眠曉望長河白如掃蕩子從軍向月支閨人對影滯秋期蠶書宛轉連環字鴈帛殷勤織錦詩願得逢君拾光彩不教賤妾歛愁眉何仲默流螢篇云廣儲六月清無暑流螢暗逐薰風舉始見昏連萬戶星更看夜照千門雨千門萬戶競高低拂檻縈廊亂復齊碧莎映水光初迥綠柳棲烟影乍迷水光烟影發還歇肯使炎精易淪滅帶火終湏避太陽含輝卻自親流月長信宮中一葉秋玊堦金閣見螢流貴嬪羅扇開香匣侍女珠簾捲畫樓誰家怨婦縫縑素當窻忽見流螢度蟋蟀床空寶瑟寒鴛央機暗孤燈莫螢飛螢度自年年卻笑明珠按劍前莫言腐草無生意莫道寒灰不再然還將斥鷃鵾鵬語三復莊生第一篇何仲默枕籍杜詩不觀餘家其於六朝初唐未數數然也與予及薛君采言及六朝初唐始恍然自失乃作明月流螢二篇擬之然終不若其效杜諸作也如此篇明珠按劍及鯤鵬斥鷃皆與流螢無交涉可以知詩之難矣
芳梅詩
新歲芳梅樹繁苞四面同春風吹漸落一夜幾枝空小婦今如此長城恨不窮莫將遼海雪來比後庭中此劉方平梅花詩也既不用事又不拘對偶而工緻天然雖太白未易先後也梅花詩被宋人作壞令人見梅枝條可憎而香影無味安得誦此詩及梁元帝徐陵陰鏗江總諸詠一洗梅花之辱乎
桃花詩
唐自貞觀至景龍詩人之作盡是應制命題既同體製復一其綺繪有餘而微乏韻度獨蘇頲東望望春春可憐一篇迥出群英矣予又見中宗賞桃花應制凡十餘人冣後一小臣一絕云源水叢花無數開丹柎紅萼間青梅從今結子三千歲預喜僊遊復摘來此詩一出群作皆廢中宗令宮女唱之號桃花行惜不知作者名然宋元近時選唐詩者將百家無有選此者未之見耶不之識耶
蓮花詩
張文潛蓮花詩平池碧玉秋波瑩綠雲擁扇青搖柄水宮僊子鬪紅粧輕步凌波踏明鏡杜衍雨中荷花詩翠盖佳人臨水立檀粉不勻香汗濕一陣風來碧浪翻真珠零落難收拾此二詩絕妙又劉羙中夜度娘歌菱花烱烱垂鸞結爛學宮粧勻膩雪風吹凉髩影蕭蕭一抺疏雲對斜月寇平仲江南曲烟波渺渺一千里白蘋香散東風起惆悵汀州日莫時柔情不斷如春水亡友何仲默嘗言宋人書不必收宋人詩不必觀余一日書此四詩訊之曰此何人詩荅曰唐詩也余笑曰此乃吾子所不觀宋人之詩也仲默沉吟久之曰細看亦不佳可謂倔強矣
劣唐詩
學詩者動輒言唐詩便以為好不思唐人有極惡劣者如薛逢戎昱乃盛唐之晚唐亦有數等如羅隱杜荀鶴晚唐之下者李山甫盧延遜又其下下者望羅杜又不及矣其詩如一箇禰衡容不得又一領青衫消不得之句其他如我有心中事不向韋三說昨夜洛陽城明月照張八又如餓猫窺鼠穴饑犬舐魚砧又如莫將閒話當閒話往往事從閒話生又如水牛浮鼻渡沙鳥點頭行此類皆下俚優人口中語而宋人方採以為詩法入全唐詩話使觀者曰是亦唐詩之一體也如今稱燕趙多佳人其間有跛者眇者羝氳者疥且痔者乃專房寵之曰是亦燕趙佳人之一種可乎
詠蟬詩
陸龜蒙蟬詩云伴貂金置影映雀畫成圖按梁書武帝賜吳興太守何戢蟬雀畫扇陸詩用此事也
燭剪詩
元武伯英詠燭剪詩啼殘瘦玊蘭心吐蹴落春紅燕尾香為百寺所賞國朝古廉李公時勉詠剪刀詩吳綾剪處魚吞浪蜀錦裁時燕掠霞深院響傳春晝靜小樓工罷夕陽斜公之直節清聲而詩嫵媚如此信乎賦梅花者不獨宋廣平也
引泉詩
杜工部補稻畦水詩云芊芊烱翠羽剡剡生銀漢鷗鳥鏡裏來關山雪邊看秋菰成黑米精鑿傳白餐玊粒足晨炊紅鮮任霞散陸龜蒙引泉詩曾聞瑤池溜亦灌朱草田鳧伯弄翠蕋鸞雛舞丹烟凌風捩桂舵隔霧馳西船【二詩曲盡田之景然而詞語且宕落】
感遇詩
或請予曰朱文公感興詩比陳子昂感遇詩有理致予曰譬之青裙白髮之節婦乃與靚粧袨服之宮娥爭妍取憐埒材角妙不惟取笑旁觀亦且自失所守要之不可同日而語也彼以擬招續椘辭感興續文選無見於此矣故曰離之則雙羙合之則兩傷要有契予言者
風箏詩
古人殿閣簷稜間有風琴風箏皆因風動成音自諧宮啇元微之詩鳥啄風箏碎珠玊高駢有夜聽風箏詩云夜靜絃聲音&#63140;景碧空宮啇信任往來風依稀似曲纔堪聽又被風吹別調中僧齊已有風琴引云按吳丝雕椘竹高托天風拂為曲一一宮啇在素空鷥鳴鳳語翹梧桐夜深天晤松風多孤穴&#63139;怱寒夢驚流波愁魂傍枕不肯去翻疑住處隣湘娥金風聲盡薰風發冷泛虛堂韻難歇常恐聽多耳漸煩清音不絕知音絕王半山有風琴詩云風鐵相敲固可鳴朔兵行夜響行營如何清世容高枕翻作幽窗枕上聲此乃簷下鐵馬也今名纸鳶曰風箏非也木
杜逸詩
合壁事類載杜工部詩云三月雪連夜未應傷物華只緣春欲盡留著伴梨花此詩舊集不載又寒食少天氣春風多柳花又小桃知客意春盡始開花則今之全集遺逸多矣
九言詩
元天目山釋明本中峯有九字梅花詩云昨夜西風吹折中林稍渡口小艇滾入沙灘坳野樹古梅獨臥寒屋角疏影橫斜暗上書窗敲半枯半活幾個擫蓓蕾欲開未開數點含香苞縱使畫工奇妙也縮手我愛清香故把新詩嘲池南唐文薦【錡】謂余曰此詩不佳影不可言敲又後四句有齋飯酸饀氣属余作一首乃口占云玄冬小春十月微陽回綠萼梅蕋早傍南枝開折贈未寄陸凱隴頭去相思忽到盧仝窗下來歌殘水調沉珠明月浦舞破山香碎玊凌風臺錯恨迥樓三弄呌雲笛無柰二十四番花信催近觀盧贊元酴醿花詩云天將花王國豔殿春色酴醿洗妝素頰相追陪絕勝濃英綴枝不韻李堪友橫斜照水挽先梅瑤池董雙成浴香肌露竹林嵇叔夜醉玊山頹風流何事不入錦囊句清和天氣直挽青陽回亦九字律也詩亦有思致以李花為不韻甚切體物前人亦未道破者
金山寺詩
靈山一峯秀岌然殊眾山盤根大江底插影浮雲間雷霆常閒作風雨時往還象外懸清景千載長躋攀此唐人韓垂題金山寺詩也當為第一張祐詩雖佳而結句終日醉醺醺已入張打油胡釘較矣
人日梅詩
李群玊人日梅花詩半落半開臨野岸團情團思媚韶光玊鱗寂寂飛斜月素手亭亭對夕陽亦有思致玊鱗寂寂飛斜月真奇句也暗香浮動恐未可比
金人咏物詩
中州集金羽士王予可詠西瓜云一片冷沉潭底月半灣斜捲隴頭雲孫鐸詠玊簪花云披拂西風如有待徘徊凉月更多情鄭子聃詠酴醿詩云玊斧無人觧脩月珠裙有意欲留仙皆極體物之工
黃鶴樓詩
宋嚴滄浪取崔顥黃鶴樓詩為唐人七言律第一近日何仲默薛君采取沈佺期盧家少婦欝金堂一首為第一二詩未易優劣或以問予予曰崔詩賦體多沈詩比興多以畫家法論之沈詩披麻皴崔詩大斧劈皴也
吹蠱
鮑照苦熱行含沙射流影吹蠱痛行暉南中畜蠱之家蠱昏夜飛出飲水之光如曳彗所謂行暉也文選註行暉行旅之暉非也
七夕襮衣
沈佺期七夕襮衣篇云君不見昔日宜春太液邊披香畫閣與天連燈火灼爍九衢映香氣氛氳百和然此夜星繁河正白人傳織女牽牛客宮中擾擾襮衣樓天上娥娥紅粉席舒羅敇綵雲霚開綴玊垂珠星漢廻朝霞散彩羞衣架晚月分灮劣鏡臺上有僊人長命綹中看寶媛迎歡繡瑇瑁筵中別作春琅玕窗裏翻成晝椒房金屋寵新流意氣嬌奢不自由漢文宜惜露臺費晉武湏焚前殿裘佺期此詩首以藻繪終歸諷戒深可欽玩近刻沈集不載此詩盖本類書抄合非當日全集也
文思遅速
相如含筆而腐毫枚皋應詔而奏賦言文思遅速之異也唐人云潘緯十年吟古鏡何涓一夕賦瀟湘畫家亦云思訓經年之力道玄一日之功
崇山
驩兜崇山今以為湖廣之慈利縣非也沈佺期詩集有從崇山向越裳詩其序云按九真圖崇山越裳四十里杉谷古崇山竹谿從道明國來於崇山北二十五里合水欹缺藤竹明昧有三十峯夾水直上千餘仞諸僊窟宅在焉其詩云朝發崇山下莫坐越裳陰西崇山谷變北上竹谿深竹谿道明水杉谷古崇岑以此證之崇山乃在交廣之域為是
石尤風
郎士元留盧泰卿詩云知有前期在難刀此夜中無將故人酒不及石尤風石尤風打頭逆風也行舟遇之則不行此詩意謂行舟遇逆風則住故人置酒而以前期為辭是故人酒不及石尤風矣語意甚工近日吳中刻唐詩不觧石尤風為何語遂改作古淳風可笑又可恨也
蝦蟆陵
白樂天詩自言本是京城女家在蝦蟆陵下住蝦蟆陵在長安謝良輔詩取酒蝦蟆陵下家家守歲傳巵齊已詩翠樓春酒蝦蟆陵長安少年皆共矜
搗衣
字林云直春曰搗古人搗衣兩女子對立執一杵如舂米然今易作臥杵對坐搗之取其便也甞見六朝人畫搗衣圖其制如此圖後有行書魏瓘賦云夜如何其秋兮巳半拽魯縞攘皓腕始於搖揚終於凌亂驚飛燕之兩行遏彩雲而一斷隱高樓而如動度遙城而如散夜有露兮秋有風杵有聲兮衣可縫佳人聽兮意何竆步逍遙於凉景暢容與於晴空黃金釵兮碧雲髮白綸巾兮青女月佳人聽兮良未歇臂長虹兮乍開凌倒景而將越是也餘韻未畢微影方流逶迤洞房半入宵夢窈窕閒舘方增客愁李都尉以胡笳動泣向子期以鄰笛增憂古人獨感於聽今者况兼乎秋願君無按龍泉色誰道明珠不可投賦雖俳偶自是齊梁之習也
彫菰
說文彫菰亦名蔣徐鉉曰彫菰西京雜記及古詩皆作雕胡內則註作雕胡亦作安胡枚乘七發安胡之飯註今所食茭苗米也宋玊賦主人之女炊雕胡之飯爾雅齧雕蓬孫炎云米茭也米可作飯古人以為五飯之一周禮魚宜菰干寶云菰米飯膳以魚同水物也其米色黑管子謂之鴈膳杜詩波漂菰米沉雲黑言人不收取而鴈亦不啄但為波漂雲沉而已見長安兵火之慘極矣客有見予拈波漂菰米之句而問曰杜詩此首中四句亦有所本乎予曰有本但變化之極其妙耳隋任希古昆明池應制詩曰回眺牽牛渚激賞鏤鯨川便見太平宴樂氣象今一變云織女機絲虛夜月石鯨鱗甲動龝風讀之則荒烟野草之悲見於言外矣西京雜記云太液池中有雕菰紫籜綠節鳧雛鴈子唼喋其間三輔舊圖云宮人泛舟採蓮為巴人櫂歌便見人物遊嬉宮沼富貴今一變云波漂菰米沉雲黑露冷蓮房墜粉紅讀之則菰米不收而任其沉蓮房不採而任其墜兵戈亂离之狀具見矣杜詩之妙在翻古語千家註無有引此者雖萬家註何用哉因悟杜詩之妙如此四句直下與三日篇牂羊羵首三星在罶同比之晚唐亂殺平人不怕天抽旗亂插死人堆豈但天壤之隔
銀燭
穆天子傳天子之寶璿珠燭銀郭璞曰銀有精光如燭也梁簡文詩燭銀踰漢女寶鐸邁昆吾江總貞女峽賦含照曜之燭銀泝潺湲之膏玊唐人詩用銀燭字本此
帆字音
帆字符咸切舟上幔也又扶泛切使風也舟幔則平聲使風則去聲盖動靜之異也劉熙釋名曰隨風張慢曰帆註去聲廣韻曰張布障風曰帆音與梵同左傳宣十三年註拔旆投衡上使不帆風謂車旆之受風若舟帆之帆風也舟帆之帆平聲帆風之帆去聲疏云帆是扇風之名孫綽子曰動不中理若帆舟而無柁南史因風帆上後前連烟荊州記云宮庭湖廟神能使湖中分風而帆南北晉湛方生有帆入南湖詩又有還都帆詩謝靈運有遊赤石進帆海詩劉孝威有帆度吉陽州詩選詩無因下征帆徐陵詩南茨大麓北帆清湘劉刪詩回艫乘脉水舉帆逐分風張曲江詩征鞍稅北渚歸帆指南陲張燕公詩离魂似征帆常往帝鄉飛趙東曦詩帝城馳夢想歸帆滿風颷杜詩浦帆晨初發韓退之詩無因帆江水包何詩錦帆乘風轉金裝照地新孟浩然詩領北回征帆巴東問故人徐安身詩莫雨衣猶濕春風帆正開近蘇州刻孟詩改征帆為征棹何仲默笑曰征帆改征棹錦帆亦改曰錦棹可乎盖淺學妄改非刀誤也
江平不流
杜詩江平不肯流意求工而語反拙所謂鑿混沌而畫蛇足必夭性命而失危酒也不若李群玊樂府云人老自多愁水深難急流也又不若巴渝竹枝詞云大河水長漫悠悠小河水長似箭流詞愈俗愈工意愈淺愈深
陸賈素馨
陸賈南中行紀云南中百花惟素馨香特酷烈彼中女子以綵絲穿花心繞髻為飾梁章隱詠素馨花詩云細花穿弱縷盤向綠雲鬟用陸語貫花繞髻之飾至今猶然予甞有詩云金碧佳人墮馬粧鷓鴣林裏採秋芳穿花貫縷盤香雪曾把風流惱陸郎姜孟賓笑謂予曰不謂陸賈風流之案千年而始發耶
洛春謠
劉湏溪所選古今詩統亡其辛集一冊諸藏書家皆然予於滇南偶得其全集然其所選多不愜人意可傳者止十之一耳辛集中皆宋人詩無足採取獨司馬才仲洛春謠曹元寵夜歸曲尚有長吉義山之遺意今錄於此洛春謠云洛陽碧水揚春風銅駞陌上桃花紅高樓疊柳綠相向綃帳金鸞香霧濃龍裘公子五陵客拳毛赤兔雙蹄白金鉤寶玦逐飛香醉入林樷惱花魄青蛾皓齒別吳倡梅粉粧成半額黃羅屏繡幙圍寒玉帳裏吹笙學鳳皇細綠圍紅曉烟溼車馬騑騑雲櫛櫛瓊蕋杯深琥珀濃鴛央枕鏤珊瑚澁吹龍笛歌白紵蘭席淋漓日將莫君不見灞陵岸上楊柳枝青青送別傷南浦夜歸曲云饑烏啞啞啼莫寒回風急雪飄朱闌鎖窗綉閣豔紅獸畫幙金泥搖彩鸞吳粧秀色攢眉錄能唱襄陽大堤曲酒酣橫管咽孤吹吹裂柯亭傲霜竹遠空寒雪渾不動老狐應渡黃河凍暗回微暖入江梅何處荒榛掛么鳳歸來穩跨青連錢貂茸擁鼻行翩翩籠紗蜜炬照飛霰十二玊樓人未眠
五字
郭頌世語曰司馬景王命中書郎虞松作表再呈不可意鍾會取草為定五字松悅服以呈景王景王曰不當爾耶松曰鍾會也景王曰如此可大用沈佺期詩五字擢英才用此事也觧者以五字為詩誤矣
詩用惹字
王右丞詩楊花惹莫春李長吉詩古竹老稍惹碧雲溫庭筠暖香惹夢鴛央錦孫光憲六宮眉黛惹春愁用惹字凡四皆絕妙
韋詩誤字
韋蘇州詩獨憐幽草澗邊生古本生作行行字勝生字十倍
右丞詩用字
王右丞詩暢以沙際鶴兼之雲外山孟浩然云重以觀魚樂因之鼓枻歌雖用助語辭而無頭巾氣宋人黃陳輩效之如且然聊爾耳得也自知之又如命也豈終否時乎不暫留豈止學步邯鄲效顰西子已哉
平椘
謝眺詩寒城一以眺平椘正蒼然椘樷木也登高望遠見木杪如平地故云平椘猶詩所謂平林也陸機詩安轡遵平莽謝語本此唐詩燕掠平蕪去又遊絲蕩平綠又因謝詩而衍之也
谸眠
椘辭遠望兮谸眠陸機詩林薄杳阡眠呂延濟曰阡眠原野之色按說文谸山谷青谸谸也則阡眠字當仟谸眠又列子云欝欝芊芊註芊芊茂盛之貌李白賦彩翠兮芊眠谸眠作芊眠亦通文選別作盰眠字皆從目
菩薩鬘
唐詞有菩薩鬘不知其義按小說開元中南詔入貢危髻金冠瓔珞被體故號菩薩鬘因以製曲佛經戒律云香油塗身華鬘被首是也白樂天蠻子朝詩曰花鬘抖擻龍蛇動是也今曲名鬘作蠻非也
玊華僊子歌
李康成玉華僊子歌璇階電綺閣碧題霜羅阝&#63140;莫蔡孚打毬篇紅鬣錦鬟風驟驥黃駱絲鞭電紫騮以電霜風雷實字為眼工不可言惟初唐有此句法
郝仙女廟詞
愽陵縣有郝僊女廟僊女魏青龍中山人年及笄姿色姝麗採蘋水中蒼烟白霧俄失其所在毋哀求氷濱願言一見良久異香襲人隱約於波渚間曰兒以靈契托蹟綃宮陰主是水府世緣巳斷毋用悲悒而今而後使鄉梓田蠶歲宜有感而通乃為吾驗後人立廟焉而有題喜遷鶯詞於壁云汀洲蘋滿記翠籠采采相將鄰媛蒼渚烟生金支光爛人在霧銷鮫舘小鬟頓成雲散羅襪凌波不見翠鸞遠但清溪如鏡野花留靨情睠驚變現身後神功緣就吳蠶繭漢女菱歌湘妃瑤瑟春動倚雲層殿彤車載花一色醉盡碧桃清宴故山晚歎流年一笑人間飛電
坐猿坐鶯
杜詩楓樹坐猿深又黃鶯並坐交愁濕坐字奇崛張說詩樹坐參猿嘯沙行入鷺群前人巳云矣
李冠詞
草堂詩餘朦朧澹月雲來去齊人李冠之詞今傳其辭而隱其名矣冠又有六州歌頭道劉項事慷慨悲壯今不傳
滇中詩人
滇中詩人永樂間稱平居陳郭郭名文號舟屋其詩有唐風三子遠不及也如竹枝詞云金馬何曾半步行碧雞那觧五更鳴儂家夫壻久離別恰似兩山空得名又登碧鷄山太華寺一聯云湖勢欲浮雙塔去山形如擁五華來一時閣筆信佳句也但全篇未稱耳其全集予嘗見之如此二詩亦僅有也
鏡聽
李廓王建皆有鏡聽詞鏡聽今之響卜也
耳衣
唐人邊塞曲金裝腰帶重錦縫耳衣寒耳衣今之暖耳也
揭調
樂府家謂揭調者高調也高駢詩公子邀歡月滿樓佳人揭調唱伊州便從席上西風起直到蕭關水盡頭
魚米
唐田澄蜀城詩地富魚為米山芳桂是樵俗名沃土為魚米之地本此
南雲
詩人多用南雲字不知所出或以為江總心逐南雲去身隨北鷢來為始非也陸機思親賦云指南雲以寄欽望歸風而效誠陸雲九愍云眷南雲以興悲蒙東雨而涕零盖又先於江總矣
探情以華
文選王仲宣詩探情以華覩微知著本於史記律書情核其華道著明矣之語華者貌也然史記之語觀仲宣之詩而益明仲宣之詩得李善之觧而始白觀書所以貴乎愽證也
杜詩本選
謝宣遠詩離會雖相雜杜子羙忽漫相逢是別筵之句實祖之顏延年詩春江壯風濤杜子羙春江不可渡二月巳風濤之句實衍之故子羙諭兒詩曰熟精文選理
太白句法
太白詩天山三丈雪豈是遠行時又云水國秋風夜殊非遠別時豈是殊非變幻二字愈出愈奇孟蜀韓琮詩晚日低霞綺晴山遠畫眉青青河畔草不是望鄉時亦祖太白句法
狄香
張衡同聲歌洒埽清枕席鞮芬以狄香鞮履也狄香外國之香也謂以香薰履也近刻玊臺新詠及樂府詩集改狄香作秋香太謬吳中近日刻古書妄改例如此不能一一盡彈正之
杜詩野艇字
杜詩古本野艇恰受兩三人淺者不知艇字有平音乃妄改作航字以便於讀謬矣古樂府云沿江有百丈一濡多一艇上水郎擔篙何時至江陵艇音廷杜詩盖用此音也故曰胷中無國子監不可讀杜詩彼胷中無杜學乃欲訂改杜詩乎
疊韵
皮日休云毛詩鴛央在梁又螮蝀在東即後人疊韵之始余謂此乃偶合之妙詩人初無意也若文選宋玉風賦炫煥粲爛張衡西京賦之睚眦蠆芥上林賦之玢豳文鱗左思吳都賦之檀欒嬋娟則詞人好奇之始耳○南史有積日失適亦疊韵
石屏奇句
宋人詩話稱戴石屏春水渡傍渡夕陽山外山以為奇句余觀唐韓君平夕陽山向背春草水東西意同而語尤工
四嬋娟
孟東野詩花嬋娟泛春泉竹嬋娟籠曉烟雪嬋娟不長妍月嬋娟真可憐其辭風華秀豔有古樂府之意雪嬋娟今本或作妓嬋娟非也余甞令繪工繪此為四時嬋娟圖以花當春以竹當夏以月當秋以雪當冬也
唐詩絕句誤字
唐詩絕句今本多誤字試舉一二如杜牧之江南春云十里鶯啼綠暎紅今本誤作千里若依俗本千里鶯啼誰人聽得千里綠暎紅誰人見得若作十里則鶯啼綠紅之景村郭樓臺僧寺酒旗皆在其中矣又寄揚州韓綽判官云秋盡江南草未凋俗本作草木凋秋盡而草木凋自是常事不必說也况江南地暖草本不凋乎此詩杜牧在淮南而寄揚州人者盖厭淮南之搖落而羡江南之繁華若作草木凋則與青山明月玉人吹簫不是一套事矣余戲謂此二詩絕妙十里鶯啼俗人添一撇壞了草未凋俗人减一畫壞了甚矣士俗不可醫也又如陸龜蒙宮人斜詩云草著愁烟似不春只一句便見墳墓凄惻之意今本作草樹如烟似不春草樹如烟正是春景如何下得不春字讀者往往忽之亦食不知味者也
詩句用意
張說送客詩曰同居洛陽陌徑日嬾相求及爾江湖去念別思悠悠又一首云常時好閑獨朋舊少相過及爾宣風去方嗟別日多二首一意余又記羽士吳筠別章叟一首云平昔同邑里經年不相思今日成遠別相對心凄其能道人情亦前人未說破也
絕句
絕句者一句一絕起於四時詠春水滿四澤夏雲多奇峯秋月揚明輝冬嶺秀孤松是也或以為陶淵明詩非杜詩兩個黃鸝鳴翠柳實祖之王維詩柳條拂地不忍折松栢稍雲從更長藤花欲暗藏猱子栢葉初齊飬麝香宋六一翁亦有一首云夜凉吹笛千山月路暗迷人百種花棊散不知人換世酒闌無柰客恩家皆此體也樂府有打起黃鶯兒一首意連句圓未嘗間斷當參此意便有神聖工巧
唐武后時征雲南
唐書武后之世不見有征雲南事余觀駱賓王集頗見其事今具錄其略疇昔篇云膏車禾&#63140;未馬辭鄉邑縈轡西南吏卭僰此駱賓王亦從宦於蜀也其行路難云去去止哀牢行行入不毛又云交阯枕南荒昆彌臨北戶川原饒毒霚谿谷多滛雨則從征之事也其姚州道破逆賊諾波王&#63139;大楊處露布云浮竹遺胤沉木餘苗又云三朏崙鎮此山即南中巨防也又破蒙儉露布云俗帶白狼人習貪殘之性河淪赤虺川多風雨之妖水積災光山涵毒霧竹浮三節木化九隆鄭純之化不追孟獲之風愈扇又云□開嶲穴旆轉卭川峻岐折板之危滇池漏江之固又云城接祠雞竟無希於改旦山多神鹿終未見於擇音又代姚州道李義祭趙郎將文云滇浦挺妖昆明習戰致令王師失律兇狡憑陵亭候多虞故有負於明代春秋責帥豈無慙於幽途合此觀之始雖小勝終亦敗歸史不書者盖當時不以聞也唐之敗於南詔不止楊國忠而後隱蔽武后之世已然矣予故詳著之以表史氏之遺云
墜露落英
楚辭朝搴木蘭之墜露兮夕餐秋菊之落英有門於謝疊山曰菊英無零落露墜矣可飲乎疊山曰木蘭不常有得蘭露之墜者亦當飲之秋菊不常有得菊英之落者亦當飡之愛之至敬之至也非謂蘭露必墜菊英必落也此說頗得騷人言外之意
東閣官梅
杜工部和裴迪登州東亭送客逢早梅相憶見寄詩云東閣官梅動詩興還如何遜在楊州按遜傳無楊州事而遜集亦無楊州梅花詩但有早梅詩云兔園標節序驚時冣是梅行&#63141;&#63112;霜當路發暎雪凝寒開枝橫卻月觀花繞凌風臺應知早飄落故逐上春來杜公以裴迪逢早梅而作詩故用何遜比之又以卻月凌風皆揚州臺觀名耳所謂東閣官梅者乃新津之地也非揚州有東閣也宋世有妄人假東坡名作杜詩注一卷刻之一時爭尚杜詩而坡公名重天下人爭傳之而不知其偽也其注此詩云遜作揚州法曹廨舍有梅于朱遜吟咏其下後居洛思之因請再任及抵揚州梅花盛開相對彷彿終日按何遜未甞為揚州法曹是時南北分裂遜為梁臣何得後居洛陽洛陽乃魏地恘既居魏何得又請再任請于梁乎請於魏乎其說之脕空無稽如此略曉史冊者知其偽矣近日邵文莊賢乃手抄其註入杜詩七言律刻行豈不誤後學耶偽蘇注之謬宋世洪容齋嚴滄浪劉湏溪父子馬端臨經籍考皆力辨其謬而文章鉅公如邵文莊者乃獨信之亦尺有所短也○偽蘇注中如謂不分桃花紅勝錦為李夫人之語十年厭見旌旗紅為四皓語皆架空妄說如盲人風漢之言然猶借古人名也又謂碧山學士為梁章褒又昏黑應湏到上頭為隋常琮語併人名亦杜撰之又妄撰景差五言律一聯尤可笑蘇李始有五言古詩而椘襄王時乃有五言律乎其人信白丁也而讀者不之悟其柰之何
挼繩縳凉州
西凉李暠平北凉問梁中庸曰我何如索嗣中庸曰未可量也暠曰嗣若敵我我何能於千里外挼長繩絞其頸耶中庸曰智有短長命有成敗若以身死為負計行為勝公孫瓚豈賢於劉虞耶唐詩請纓下南越挼繩縳凉州正用此事
蓮子隨他去
北齊時童謠云千金買藥園中有芙蓉樹破家不分明蓮子隨他去予甞有詩云偃月堂空罷舞塵靖安坊冷怨佳人芙蓉蓮子隨他去不及當年石季倫盖用此事
乳酒
孝經緯曰酒者乳也梁張率對酒詩如花良可貴似乳更堪珍杜子羙詩山城乳酒下青雲本此
魏武帝父子不惑仙術
魏武帝樂府精列篇云造化之陶物莫不有終期望賢不能免何為懷此憂願螭龍之駕思想崐崙居見欺於迂怪志意在蓬萊周孔聖徂落會稽以墳丘陶陶誰能度君子以弗憂魏文帝折楊柳歌云彭祖稱七百悠悠安可原老日&#63140;冉適西戎於今竟不還王僑假虗辭赤松乘空言達人識真偽愚夫好妄傳追念往古事憒憒千萬端百家多迂怪聖道我所觀二詩不信仙術闢其怪誕誠知道守正之言也曹孟德之卓識比之後來唐之諸君服金月渴澡而死者豈不天壤哉曹子建辨道論亦言左慈輩之妄其父子相傳家教如此今之儒者豈不愧之哉
洞宮
仙傳燕昭王得洞光之珠以飾宮王母三降其地名曰洞宮劉滄有宿洞宮詩沐髮清齋宿洞宮又唐人稱道院曰洞宮楊巨源詩洞宮曾向龍邊宿雲徑應從鳥外還
摯虞論詩賦四過
假象太過則與類相遠命辭過壯則與事相違辨言過理則與義相失麗靡過羙則與晴相悖
無名氏六言詩【或云李季章作】
蔣凝賦止四韻邠老詩無全章丫頭花鈿滿面不及徐妃半籹
海魚空鳥
大海從魚躍長空任鳥飛唐荊州陟屺寺僧玄覽詩也朱文公甞書之且跋之曰大丈夫處世不可無此氣象盖亦取之玄覽齋壁有張璪畫松符載讚之衛象詩之覽悉加堊焉曰無事疥吾壁也異哉此髠奴能知魚鳥任其飛躍又何必介意於三才子之筆乎
止觀之義
杜詩白首重聞止觀經佛經云止能捨樂觀能離苦又云止能脩心能斷貪愛觀能脩慧能斷無明止如定而後能靜觀則慮而後能得也
晚唐絕倡
許渾蓮塘詩為憶蓮塘秉燭遊葉殘花敗尚維舟烟開翠扇清風曉水泛紅迫白露秋神女暫來雲易散仙娥終去月難留空懷遠道難持贈醉倚西闌盡日愁此為許丁卯集中第一詩而選者不之取也他如韋莊昔年曾向五陵遊一首羅隱梅花吳王醉處十餘里一首李郢上裴晉公四朝憂國髩成絲一首皆晚唐之絕倡可與盛唐崢嶸惟具眼者知之
六朝七言律其體不純
蝶黃花紫燕相追楊低柳合路塵飛已見垂鉤挂綠樹誠知淇水沾羅衣兩童夾車問不巳五馬城南猶未歸鶯啼春欲駛無為空掩扉【右梁簡文春情曲後二句又作五言也】長安城中秋夜長佳人錦石搗流黃香杵玟砧知近遠傳聲逓響何凄凉七夕長河爛中秋明月光虫&#63140;醫螉塞邊候鴈鴛央樓上望天狼【右後魏溫子昇擣衣第五六句又作五言】文窗玳瑁影嬋娟香帷翡翠出神仙促柱默脣鶯欲語調絃繫瓜鴈相連秦聲本自楊家觧吳歈那知謝傅憐祇芳夜促蘭膏無那煎【右陳後主聽箏後二句五言】舊知山裡絕氛埃登高日暮心悠哉子平一去何時返仲叔長遊遂不來幽蘭獨夜清琴曲桂樹凌雲濁酒杯槁項同枯木丹心等死灰【石隋王無功北山後二句五言】
東丹王千角鹿圖
遼太祖阿保機二子長曰突欲【遼史名倍】次曰堯骨【後改名德光】唐明宗天成元年丙戌遼主滅渤海【渤海北海之地今哈密扶餘也中囯之滄州景州名渤海者盖橋稱以張休盛】改為東丹國以倍為東丹王其後述律后立次子德光東丹王曰我其危哉不如適他國以成泰伯之名遂立石海上刻詩曰小山壓大山大山全無力羞見故鄉人從此投外國遂越海歸中國唐明宗長興六年也明宗賜予甚厚賜姓李名贊華以莊宗妃夏氏妻之拜懷化軍節度使東丹王有文才愽古今其泛海歸華載書數千卷尤好畫世傳東丹王千角鹿圖李伯時臨之董北苑有跋宣和畫譜列其目焉【東丹王事見遼志及宣和畫譜董逌盡跋陳桎通鑑續編梓之以便覽考】
虞世南織錦曲
寒閨織素錦含怨歛雙蛾綜新交縷澀經脆斷絲多衣香逐舉袖釧動應鳴梭還恐裁縫罷無信往交河此虞世南織錦曲也分明是一幅織錦圖綜音縱經音逕非深知織作者不知此二句之妙
王筠詠邊衣
王筠詠征婦裁衣行路難其畧云裲襠雙心共一抹栢腹兩邊作八樶木&#63140;攀帶雖安不忍縫開孔纔穿猶未達胷前卻月兩相連本照君心不照天數句敘裁衣曲折纖微如出縫婦之口詩至此可謂細密矣
甄后塘上行
蒲生我池中綠葉何離離豈無兼葭艾與君生別離念君去我時獨愁常苦悲想見君顏色感結傷心脾念君常苦悲夜夜不能寐莫以豪賢故棄捐素所愛莫以魚肉賤棄捐蔥與薤莫以麻枲賤棄捐管與蒯倍恩常苦枯蹶船常苦沒教君安息定慎莫致倉卒與君一別離何時復相對出亦復苦愁入亦復苦愁邊地多悲風樹木何搜搜從君致獨樂延年壽千秋○此詩樂府亦載而詳畧不同然詞義之善無如此錄之完羙故書於此蹶船常苦沒黃河中行舟常有此患俗云卅淺說文艐舡著沙不行也尚書大傳云三艐國名亦在黃河側甄后此句正北方之語特表出之○甄后中山無極人為魏文帝后其後為郭嬪譖賜死臨終作此詩魏明帝初為王時納虞氏為妃及即位毛氏有寵而黜虞氏卞太后慰勉之虞氏曰曹氏自好立賤未有能以令終殆必由此亡國矣其後郭夫人有寵毛后愛弛亦賜死魏之兩世家法如此虞氏亡國之言良是詩可以觀不獨三百篇也○元人傳奇以明帝為跳槽俗語本此
柳花香
李太白詩風吹柳花滿店香溫庭筠詠柳詩香隨靜婉歌塵起影伴嬌嬈舞袖垂傳奇詩莫唱踏春陽令人離腸結郎行久不歸柳自飄香雪其實柳花亦有微香詩人之言非誣也
香雲香雨
雨未甞有香也而李賀詩衣微香雨青氛氳元微之詩雨香雲淡覺微和雲未甞有香而盧象詩云雲氣香流水
詠王安石
劉文靖公【因】書事絕句云當年一線魏瓠穿直到橫流破國年草滿金陵誰種下天津橋上聽啼鵑宋子虗詠王安石亦云投老歸耕白下田青苗猶未罷民錢半山春色多桃李無柰花飛怨杜鵑二詩皆言宋祚之亡由於安石而含蓄不露可謂詩史矣
宋子虗咏史
宋子虗詠史凡三百餘首其佳者如詠甘羅云函谷關中富列侯黃童亦僣上卿謀當年園綺猶年少甘隱啇山到白頭詠綠珠云紅粉捐軀為主家明珠一斛委泥沙年年金谷園中燕啣取香泥葬落花詠張果云滄溟幾度見揚塵曾醉堯家丙子春近日喜無天使至蹇驢留得載閑身徐佐卿化崔&#63140;鳥云化作遼東羽翼回適逢沙苑獵弦開寧知萬里青城客直待他年箭主來詠陸贄云詔下山東感泣來謪歸門巷鎖蒼苔奉天以後誰持筆不用當時陸九才詠宋宮人王婉容云貞烈那堪黠虜求玊顏甘沒塞垣秋孤墳若是隣青塜地下昭君見亦羞王婉容隨徽欽北去粘罕見之庋為子婦婉容自刎車中虜人葬之道旁可謂英烈矣
含笑花謎
施宜生含笑花詩百步清香透玊肌滿堂皓齒轉明眉褰帷跛客相迎處射雉春風得意時
宋人絕句
宋詩信不及唐然其中豈無可匹休者在選者之眼力耳如蘇舜欽吳江詩月從洞庭來光暎寒湖凸四顧無纖塵魚躍明鏡裂王半山雨詩云山中十日雨雨晴門始開坐看蒼苔紋欲上人衣來孔文仲早行云客行謂巳旦出視見落月瘦馬入荒陂霜花重如雪崔鶠春日云落日不可盡丹林紫谷開明明遠色裏歷歷暝鴉回寇平仲南浦云春風入垂楊烟波漲南浦落日動離魂江花泣微雨郭功甫水車嶺云千丈水車嶺懸空九疊屏北風來不斷六月亦生氷蘇子由中秋夕云巧轉上人衣徐行度樓角河漢冷無雲冥冥獨飛鵲旅行云猿狖號枯木魚龍泣夜潭行人已天北思婦隔江南朱文公雨詩云孤燈耿寒熖照此一窗幽臥聽簷前雨浪浪殊未休張南軒題南城云坡頭望西山秋意巳如許雲影度江來霏霏半空雨東渚云團團陵風桂宛在水之東月色穿林影卻下晤波中麗澤云長吟伐木詩停立以望子日暮飛鳥歸門前長春水西嶼云繫舟西岸邊幅巾自來去島嶼花木深蟬鳴不知處采菱舟云散榮下舸亭水清魚可數卻上采菱舟乘風過南浦五詩有王維輞川遺意誰謂宋無詩乎
絕句四句皆對
絕句四句皆對杜工部兩個黃鸝一首是也然不相連属即是律中四句也唐絕萬首惟韋蘇州踏閣攀林恨不同及劉長卿寂寂孤鶯啼杏園二首絕妙盖字句雖對而意則一貫也其餘如李嶠送司馬承禎還山云蓬閣桃源兩地分人間海上不相間一朝琴裡悲黃鶴何日山頭望白雲柳中庸征人怨云歲歲金河復玊關朝朝馬策與刀鐶三春白雪歸青塜萬里黃河繞黑山周朴邊塞曲云一隊風來一隊沙有人行處沒人家黃河九曲氷先合紫塞一春不見花亦其次也
王建宮詞
王建宮詞一百首至宋南渡後失去七首好事者妄取唐人絕句補入之淚盡羅巾夢不成白樂天詩也鴛央瓦上忽然聲花蕋夫人詩也寶帳平明金殿開王少伯詩也日晚長秋簾外報又日暎西陵松栢枝二首乃樂府銅雀臺詩也銀燭秋光冷畫屏及閒吹玊殿昭華管二首杜牧之詩也余在滇南見一古本七首特全今錄於左忽地金輿向月陂內人接著便相隨卻回龍武軍前過當殿教看臥鴨兒【唐著作佐郎崔令欽教坊記云左右兩教坊左多善歌右多工舞外有水泊俗號月陂形如偃月也又云妓女入宜春苑謂之內人亦曰前頭人言常在駕前也其家在教坊四季給米得幸者謂之十家】畫作天河刻作牛玊梭金鑷采橋頭每年宮女穿針夜勑賜新恩乞巧樓春來嬾困不梳頭嬾逐君王苑北遊暫向玊階花上立簸錢嬴得兩三籌 彈碁玊指兩參差堦扃臨虗鬪著危先打角頭紅子落上三金子半邊垂 宛轉黃金白柄長青荷葉子畫鴛央把來不是呈新樣欲進微風到御床 供御香方加减頻水沉山麝每回新內中不許相傳出已被醫家寫與人 藥童食後進雲漿高殿無風扇小凉每到日中重掠髩衩衣騎馬繞宮廊
吳二娘
吳二娘杭州名妓也有長相思一詞云深花枝淺花枝深淺花枝相間時花枝難以伊巫山高巫山低莫雨瀟瀟郎不歸空房獨守時白樂天詩吳娘莫雨瀟瀟曲自別江南久不聞又夜舞吳娘袖春歌蠻子詞自注吳二娘歌詞有暮雨瀟瀟郎不歸之句今絕妙詞選以此為白樂天詞誤矣吳二娘亦杜公之黃四娘也聊表出之
天闚象緯逼
杜工部龍門奉先寺詩天闚象緯逼或作天閱殊為牽強章表臣詩話據舊本作天闚引史記以管闚天之語其見卓矣余又按文選潘岳秋興賦闚天文之祕奧注引陸賈新語楚王作乾谿之臺闚天文杜子羙精熟文選者也其用天闚字正本此况天文即象緯也不但用其字亦用其義矣子羙復生必以余為知言天闚闚天也雲臥臥雲也此倒字法也言闚天則星河垂地臥雲則空翠溼衣見山中之殊於人境也
石虫&#63140;去卸亭
唐人送元中丞江淮轉運詩一首王維錢起集皆有之其云去問珠官俗來經石虫&#63140;去春東南卸亭上莫使有風塵用事頗隱僻石虫&#63140;去用荀子紫虫&#63140;去魚塩及文選石虫&#63140;去應節而揚葩事也卸亭吳大帝駐輦所憩後人建卸亭在晉陵庾信詩卸亭一回望風塵千里昏今刻本或改石虫&#63140;去作右卻卸亭或改作衍亭轉刻轉誤漫一正之
麗人行逸句
松江陸三汀深語予杜詩麗人行古本珠壓腰衱穩稱身下有足下何所著紅蕖羅韈穿登銀二句今本無之淮南蔡衡仲昂聞之擊節曰非惟樂府鼓吹兼是周昉美人畫譜也

【五十八卷】＋詩類五
【詩類五】＋天馬歌＋杜常 ＋落星遠戍 ＋礻&#63140;豆褐 ＋古人賦＋鶯啼脩竹 ＋星橋 ＋桔槔火&#63140;峯＋松下 ＋江烏海燕 ＋趙李 ＋選詩補註 ＋舞馬登床 ＋重池 ＋小兒拳＋塗詩數目字＋半江 ＋奪胎換骨 ＋龍袞羊裘 ＋翠微 ＋四言詩＋雲府 ＋複裙詩＋評李杜韓柳＋勾欄 ＋側寒 ＋月黃昏＋太白用古樂府 ＋民歌出牧 ＋滕王 ＋二庭 ＋避賢 ＋古詩 ＋碑生金＋一咲 ＋連綿字＋百東坡＋唐詩近三百篇 ＋北走 ＋賤妾亦何為＋豎子 ＋五雲太甲 ＋卵色天＋拋堶 ＋許渾 ＋三千歌舞 ＋晚見朝日 ＋泔魚 ＋駭皷 ＋逐子 ＋七經詩集句之始＋上番 ＋泉明 ＋錦衣夜不襞＋蘭亭杜詩 ＋王粲詩用劉歆賦語 ＋長河既巳縈＋塞北江南 ＋日抱黿鼉 ＋隋末詩讖 ＋道林岳麓二寺詩＋紅雪紫雪 ＋朝霞作雨 ＋應龍妖女 ＋勸農詩＋古詩可考春秋改月之證 ＋金波寶燄 ＋唐詩人鄭仲賢 ＋文與可＋玊臂銅青 ＋鱸香亭＋烟鬟 ＋慈湖撫琴行＋古梅 ＋坡詩月明看露上之句＋英英白雲露彼管茅 ＋清新庾開府＋井公六慱 ＋屋角明金字＋不嫁惜娉婷
太史升菴文集五十八卷 成都楊慎著　從子有仁編輯 後學趙開美校 
天馬歌
天馬歌天馬徠歷無草草即皁字从艸从早艸字可染皂也後借為皂隸之皂歷解為槽櫪之歷言其性安馴不煩控制也師古觧為水草之草失之
杜常
詩話云杜常方澤在唐詩人中名姓不顯而詩句驚人今惟存華清宮一首孫公談圃亦以為宋人近註唐詩三體者亦引談圃而不正指其非唐人盖不欲顯選者之失耳予又見范蜀公文集中有手記一時交游名流中有杜常名姓又宋史有杜常傳云杜常太后之姪能詩以史與談圃手記參之為宋人無疑矣
落星遠戍
落星依遠戍斜日半平林梁元帝句也故鄉一水隔風烟兩岸通陳後主句也唐人高處始能及之見五代新說
礻&#63140;豆褐
杜少陵冬日懷李白詩&#62730;&#63140;豆褐風霜入惟宋元本仍作&#62730;&#63140;豆今本皆作短褐&#62730;&#63140;豆音&#62942;&#63139;立二字見列子
古人賦
說苑曰師經鼓琴魏文侯起儛賦曰使我言而無見違知古人一話一言皆曰彼賦所謂登高能賦者豈必盡如後世之麗滛者哉
鶯啼脩竹
杜子羙滕王亭詩春日鶯啼脩竹裡仙家犬吠白雲間脩竹用梁孝王事犬吠雲中用淮南王事人皆知之矣予嘗怪脩竹本無鶯啼字也後見孫綽蘭亭詩鶯啼吟脩竹游鱗戲瀾濤乃知杜老用此也讀書不多未可輕議古人
星橋
蘇味道詩星橋鐵鎖開本陳張正見詩天路橫秋水星橋轉夜流之句
桔槔火&#63140;峯
邊方備警急作高土臺臺上作桔槔桔槔頭有兜零以薪葦置其中常低之有寇即然火舉之以相告曰烽望其烟曰燧唐詩桔槔烽上暮烟飛
松下
古人詩句不知其用意用事妄改一字便不佳孟蜀牛嶠楊柳枝詞吳王宮裡色偏深一簇烟條萬縷金不分錢唐蘇小小引郎松下結同心按古樂府小小歌有云妾乘油壁車郎乘青馬&#63140;忽馬何處結同心西陵松栢下牛詩用此意詠柳而貶松唐人所謂尊題格也後人改松下作枝下語意索然矣
江烏海燕
余最愛樂府桂殿江烏對彫屏海燕重之句不知何人作也
趙李
阮籍詠懷詩西遊咸陽市趙李相經過顏延年以為趙飛燕李夫人劉會孟謂安知非實有此人不必求其誰何也不詳詩意咸陽趙李謂游俠近幸之儔漢書谷永傳小臣趙李從微賤尊寵成帝常與微行者籍用趙李字正出此若如顏延年說趙飛燕李夫人豈可言經過如劉會孟言當時實有此人唐王維詩亦有日夜經過趙李家豈唐時亦實有此人乎乃知讀書不詳考深思雖如延年之慱學會孟之精鑒亦不免失之况下此者耶
選詩補註
劉履作選詩補註效朱子註三百篇其意良勤矣然曲說強觧殊非作者之意如郭璞遊仙詩傅會於君臣治道此何理耶且所見寡陋如儲光羲詩格澤為君駕格澤星名大人賦建格澤之長竿是也履乃云獅子名曰白澤白與格相近白澤即格澤也此何異村學究之欺小童耶
舞馬登床
杜詩鬪鷄初賜錦舞馬使登床馬舞古有之山海經述海外太欒之野夏后啟於此舞九代之馬杜氏通典鳳花廄有蹀馬俯仰騰躍皆合節奏明皇嘗令教舞馬百駟又施三層板床乘馬而上抃轉如飛或命壯士舉榻馬舞其上觀此說則杜詩登床之語盖紀實也【南史河南國進赤龍駒能拜伏善舞】
重池
左太冲詩衣被皆重池池被之心如池也李太白詩亦有綠池障泥錦之句又裝潢家以卷縫罅處為玉池也
小兒拳
黃山谷詩蕨牙初長小兒拳以為奇句然太白詩已有不知行徑下初拳幾枝蕨之句巳落第二義矣
塗詩數目字
漢宮一百四十五多下珠簾閉鎖窓何處營巢夏將半茅簷煙寺語雙雙此杜牧燕子詩也一百四十五見文選注大抵牧之詩好用數目垛積如南朝四百八十寺二十四橋明月夜故鄉七十五長亭是也
半江
近傳邵文敬半江帆影落樽前之句以為奇絕遂號為邵半汀然唐趙嘏詩半江帆盡見分流之句宋米元章亦云六朝山色落樽前已落前人第二矣
奪胎換骨
漢賈捐之議罷珠崖疏云父戰死於前子鬪傷於後女子乘亭鄣孤兒號於道老母寡婦飲泣巷哭遙設虛祭想魂乎萬里之外後漢南匈奴傳唐李華吊古戰塲文全用其語意&#62677;&#63140;忽不若陳陶詩云誓掃匈奴不顧身五千貂錦喪胡塵可憐無定河邊骨猫是春閨夢裏人一變而妙真奪胎換骨矣
龍袞羊裘
宋人題釣臺詩曰龍袞新天子羊裘老故人陳白沙竊為已句云七尺羊裘幾銖兩千秋龍袞共低昂子陵豈有意與龍袞較低昂乎兼句法亦贅又不及宋人矣
翠微
爾雅山未及上曰翠微詩曰陟彼崔嵬崔嵬即翠微詩傳授字各不同爾然崔嵬字不及翠微之工凡山遠望則翠近之則翠漸微故曰翠微也左思蜀都賦欝葐蒕以翠微注翠微山氣之輕縹也孟郊詩山明翠微淺又山近漸無青東坡詩來看南山冷翠微皆有意態足以發詩人及爾雅之妙詮杜牧之云與客携壼上翠微則直致不及孟蘇矣
四言詩
劉彥和云四言正體雅潤為本五言流調清麗居宗鍾嶸云四言文約義廣取效風雅便可多得每苦文繁而意少故世罕習焉劉潛夫云四言尤難三百篇在前故也葉水心云五言而上世往往極其才之所至而四言詩雖文辭巨伯輒不能工合數公之說論之所謂易者易成也所謂難者難工也方元善取韋孟諷諫云誰謂華高企其齊而誰謂德難厲其庶而以為使經聖筆亦不能刪過矣此不過步驟河廣一章耳予獨愛公孫乘月賦月出皎兮君子之光君有禮樂我有衣裳張平子西京賦豈伊不虔思於天衢豈伊不懷歸于枌榆天命不慆疇敢以渝隸釋載漢碑唐扶頌如山如岳嵩如不傾如江如河澹如不盈其句法意味真可繼三百篇矣或曰唐山夫人房中樂歌何如曰是直可以繼關睢不當以章句摘也曰然則曹孟德月明星稀嵇叔夜目送歸鴻何如曰此直後世四言耳工則工矣比之三百篇尚隔尋丈也
雲府
唐詩多用雲府字出庾肅之山讚所謂雲霞之府也
複裙詩
陳蕭鄰詠複裙詩皛皛金沙凈離離寶縫分纖腰非學楚寬帶為思君
評李杜韓柳
杜詩語及太白處無慮十數篇而太白未嘗假借子羙一語以此知子羙傾倒太白至難晏元獻公嘗言韓退之扶導聖教剗除異端則誠有功若其祖述墳典憲章騷雅上傳三古下籠百世橫行濶視於綴述之塲者子厚一人而巳
勾欄
段國沙州記吐谷渾於河上作橋謂之河厲長一百五十步勾欄甚嚴飾勾欄之名始見此王建宮詞風簾水殿壓芙蓉四面勾欄在水中李義山詩簾輕幕重金勾欄李長吉詩蟪蛄吊月勾闌下字又作鉤宋世以來名教坊曰勾欄
側寒
唐詩春寒側側掩重門王介甫側側輕寒剪剪風許奕小詞玊樓十二春寒側呂聖求詞寒側斜雨側寒字詞人相承用之不知所出大意側不正也側寒字甚新特拈出之
月黃昏
林和靖梅詩疏影橫斜水清淺暗香浮動月黃昏葦航紀談云黃昏以對清淺乃兩字非一字也月黃昏謂夜深香動月為之黃而昏非謂人定時也盖晝午後陰氣用事花房歛藏夜半後陽氣用事而花敷蕋散香凡花皆然不獨梅也坡詩只恐夜深花睡去高燒銀燭照紅粧宋人梔子花詞惱人惟是夜深時是此理余嘗有詩云曉屏殘夢暖香中花氣薰人怯曉風亦與此意同盖物理然耳
太白用古樂府
古樂府暫出白門前楊柳可藏烏歡作沉水香儂作慱山鑪李白用其意衍為楊叛兒歌曰君歌楊叛兒妾勸新豐酒何許最關情烏啼白門柳烏啼隱楊花君醉留妾家愽山鑪中沉香火雙煙一氣凌紫霞古樂府朝見黃牛暮見黃牛三朝三暮黃牛如故李白則云三朝見黃牛三暮行太遅三朝又三暮不覺鬢成丝古樂府云郎今欲渡畏風波李白云郎乲欲渡緣何事如此風波不可行古樂府云春風復多情吹我羅裳開李反其意云春風復無情吹我夢魂散古人謂李詩出自樂府古選信矣其楊叛兒一篇即暫出門白前之鄭箋也因其拈用而古樂府之意益顯其妙益見如李光弼將子儀軍旗幟益精明又如神僧拈佛祖語信口無非妙道豈生吞義山拆洗杜詩者比乎
民歌出牧
杜子羙滕王亭子詩民到于今歌出牧來遊此地不知還後人因子羙之詩注者遂謂滕王賢而有遺愛于民今郡志亦以滕王為名宦予考新舊唐書並云元嬰為荊州刺史驕佚失度太宗崩集宦屬燕飲歌舞狎眤廝飬巡省部內從民借狗求罝所過為害以丸彈人觀其走避則樂及遷洪州都督以貪聞高宗給麻二車助為錢緍小說又載其召屬宦妻于宮中而滛之其惡如此而少陵老子乃稱之所謂詩史者盖亦不足信乎未有暴於金洪兩州而仁于閬州者也
滕王【此與前民歌出牧條說異】
杜工部有滕王亭詩王建詩榻得滕王蛺蝶圖皆稱滕王湛然非元嬰也王勃記滕王閣則是元嬰耳
二庭
唐詩二庭歸望斷萬里客心愁二庭者沙鉢羅可汗建庭于睢袷水謂之南庭吐陸建牙於鏃曷山謂之北庭二庭以伊列水為界所謂南單于北單于也
避賢
杜詩啣盃樂聖稱避賢用李適之避賢初罷相樂聖且啣盃句也今本作世賢非更取楸花媚遠天今本作椒花非椒花色綠與葉無辨不可言媚
古詩
古詩文綵雙鴛鴦裁為合歡被著以長相思緣以結不觧著昌慮切鄭玄儀禮注著充之以絮也緣以絹切鄭玄禮記注緣飾邊也長相思謂以糹&#63140;絲縷絡綿交互網之使不斷長相思之義也結不觧按說文結而可觧曰紐結不觧曰締締謂以針縷交鎖連結混合其縫如古人結綢繆同心製取結不觧之義也既取其義以著愛而結好又羙其名曰相思曰不觧云合歡被宋趙德麟侯鯖錄有觧會而觀之可見古人詠物托意之工矣
碑生金
陰鏗詩曰表柱應堪燭碑書欲有金上句用張華然燭化狐事下句碑生金事人鮮知之考水經注魏受禪碑六字生金論者以為司馬金行故曹氏六世而晉代之也又符子曰木生蝎石生金又賈逵祠前碑石生金干寶以為晉中興之瑞郭璞傳碑生金庾氏禍至矣陰所用盖出此
一咲
杜詩一箭正墜雙飛翼黃山谷注作一笑盖用賈大夫妻射雉事也
連綿字
左太冲招隱詩峭蒨青葱間竹栢得其真五言詩用四連緜字前無古後無今
百東坡
東坡泛穎詩散為百東坡頃刻復在茲劉湏溪謂本傳燈錄按傳燈錄良价禪師因過水覩影而悟有偈云切忌從他覓迢迢與我疏我今獨自往處處得逢渠渠今正是我我今不是渠
唐詩近三百篇
唐人詩主情去三百篇近宋人詩主理去三百篇郤遠矣匪惟作詩也其觧詩亦然且舉唐人閨情詩云裊裊庭前柳青青陌上桑提籠忘采葉昨夜夢漁陽即卷耳詩首章之意也又曰鶯啼綠樹深燕語雕梁晚不省出門行沙塲知近遠又曰漁陽千里道近于中門限中門踰有時漁陽常在眼又云夢裏分明見關塞不知何路向金微又云妾夢不離江上水人傳郎在鳳凰山即卷耳詩後章之意也若如今詩傳觧為托言而不以為寄望之詞則卷耳之詩乃不若唐人作閨情詩之正矣若知其為思望之詞則詩之寄興深而唐人淺矣若使詩人九原可作必蒙印可此說耳
北走
李文正嘗與門人論詩曰杜子羙詩北走關山開雨雪與胡騎中宵堪北走兩北走字同乎慎對曰按字書疾趨曰走上聲驅之走曰奏去聲北走關山疾走之走也如漢書北走邯鄲道之走胡騎北走驅而走之也如漢書季布北走胡之走是疑不同先生曰爾言甚辨然吾初無此意盧師邵侍御在側曰恐杜公亦未必有此意盖如此觧詩似涉於太鑿耳
賤妾亦何為
古詩君亮執高節賤妾亦何為文選范云古意詩注引之作擬何為擬字勝亦字
豎子
阮籍登廣武而歎曰時無英雄使豎子成名豈謂沛公為豎子乎傷時無劉項也豎子指晉魏間人耳李太白詩沉醉呼豎子往言非至公亦誤認嗣宗語也東坡詩聊興廣武歎不待雍門彈
五雲太甲
杜詩五雲高太甲六月曠摶扶注不觧五雲之義嘗觀王勃益州夫子廟碑云帝車南指遁七曜干中階華盖西臨藏五县于太甲酉陽雜俎謂燕公讀碑自帝車至太甲四句悉不觧訪之一公一公言北斗建五七曜在南方有是之祥無位聖人當出華盖以下卒不可悉愚謂老杜讀書破萬卷自有所据或入蜀見此碑而用此語也晉天文志華盖杜旁六星曰六甲分陰陽而配節候太甲恐是六甲一星之名然未有攷證以一行之邃於星曆張燕公叚柯古之殫見洽聞而猶未知焉姑闕疑以俟慱識
卵色天
唐詩殘霞蹙水魚鱗浪薄日烘雲卵色天東坡詩笑把鴟夷一樽酒相逢卵色五湖天正用其語花間詞一方卵色楚南天註以卵為泖非也註東坡詩者亦改卵色為柳色王龜齡亦不及此邪
拋堶
宋世寒食有拋堶之戲兒童飛瓦石之戲若今之打瓦也梅都官禁烟詩窈窕踏歌相把袂輕浮賭勝各飛堶堶七禾或云起於堯民之擊壤
許渾
唐詩至許渾淺陋極矣而俗喜傳之至今不廢高棅編唐詩品彙取至百餘首甚矣棅之無月也棅不足言而楊仲弘選唐音自謂詳於盛唐而略於晚唐不知渾乃晚唐之尤下者而取之極多仲弘之賞鑒亦羊質而虎皮乎陳后山云近世無高學舉俗愛許渾斯單識矣孫光憲云許渾詩李遠賦不如不做當時巳有公論惜乎伯謙輩之懵於此也
三千歌舞
許渾凌歊臺詩曰宋祖凌歊樂未回三千歌舞宿層臺此宋祖乃劉裕也南史稱宋祖清簡寡欲儉於布素嬪御至少甞得姚興從女有盛寵頗廢事謝晦微諫即時遣出安得有三千歌舞之事也審如此則是石勒之節宮焬帝之江都矣渾非有意於誣前代但胷中無學目不觀書徒弄聲律以僥倖一第機關用之既熟不覺於懷古之作亦發之而後之淺學如楊仲弘高棅郝天挺之徒選以為警策而村學究又誦以教蒙童是以流傳至此不廢耳
晚見朝日
謝靈運詩曉聞夕飈急晚見朝日暾此語殊有變互凡風起必以夕此云曉聞夕飈即杜子羙之喬木易高風也晚見朝日倒景反照也孟郊詩南山塞天地日月石上生高峯夕駐景深谷夜先明皆自謝詩翻出
泔魚
王半山文梁王墜馬賈傳自傷門人泔魚曾子垂涕又詩曰泔魚已悔當年事摶虎方驚此日身泔魚事出荀子云曾子食魚有餘曰泔之門人曰泔之傷人不若奧之曾子泣涕曰有異心乎哉傷其聞之晚也
駭皷
王粲英雄記整兵駭皷韓文公鄆州谿堂詩其皷駭駭襲用其字先輩謂韓文無一字無來歷若此類甚多注者一不能一二耳
逐子
杜詩大家東征逐子回劉湏溪云逐字不佳予思之杜詩無一字無來處所以佳此逐字無來處所以不佳衪今稱人之母隨子就飬曰逐子可乎然亦未有他好字易之近有語予以將字易之詩云不遑將母盖反言見義若春秋木&#63140;巳伯姬以其子來朝而書木&#63140;巳伯姬來朝其子之例也為文富於萬篇貧於一字其難如此古樂府有一母將九雛之句則將字甚愜當試與知音訂之
七經詩集句之始
晉傅咸作七經詩其毛詩一篇略曰聿修厥德令終有俶勉爾遁思我言維服盜言孔甘其何能淑讒人罔極有靦面目此乃集句詩之始或謂集句起於王桉石非也
上番
杜工部竹詩會湏上番看成竹獨孤及詩舊日霜毛一番新別時芳草兩回春不堪花落花開處况是江南江北人番去聲但杜公竹詩番字於義不叶韓石溪都憲家有蔡夢弼杜詩箋上番音上筤蜀名竹叢曰林筤易說卦為蒼筤竹古注亦音浪
泉明
李太白詩昔日繡衣何足榮今朝貰酒與君傾日就東山賒月色酣歌一夜送泉明泉明即淵明唐人避高祖諱改淵為泉也今人不知改泉明作泉聲可笑
錦衣夜不襞
王子安臨高臺云錦衣夜不襞羅帷晝未空歌屏朝掩翠粧鏡晚窺紅錦衣夜不襞應粧鏡晚窺紅羅帷晝未空應歌屏朝掩翠形容富室豪家恣情極樂反易晝夜最有深意今本為妄人改竄作錦衣晝不襞羅帷夕未空此乃常事不足詠也
蘭亭杜詩
近有士人熟讀杜詩余聞之曰此人詩必不佳所記是棊勢殘著元無金鵬變起手局也因記宋章子厚日臨蘭亭一本東坡曰章七終不高從門入者非寶也此可與知者道
王粲詩用劉歆賦語
劉歆遂初賦望亭隧之皦皦兮飛旗幟之翩翩王粲七哀詩登城望亭隧翩翩飛羽旗實用劉歆語
長河既巳縈
古文苑王融遊仙詩長河既已縈層山方可礪縈今本語作榮觧者遂謬云榮如草木之榮華猶言海變桑田可笑不思縈縈帶也帶河礪山眼前事何必遠引
塞北江南
甘州本月支國漢匈奴轉得上所居後魏為張掖郡改為甘州以甘峻山名之山有松栢五木羙水茂草冬溫夏凉又有仙人樹人行山中飢即食之飽不得持去平居時亦不得見也唐韋蟾詩云塞北江南舊有名言其土地羙沃塞北之江南也
日抱黿鼉
韓石溪【廷延】語余曰杜子羙登白帝最高樓詩云峽坼雲霾龍虎臥江清日抱黿鼉遊此乃登高臨深形容疑似之狀耳雲霾坼峽山木蟠挐有似龍虎之臥日抱清江灘石波盪有若黿鼉之遊余因悟舊註之非其云雲氣陰黯龍虎所伏日光圓抱黿鼉出曝真以為四物矣即以杜證杜如江光隱映黿鼉窟石勢參差烏鵲橋同一句法同一觧也蘇子赤壁賦云踞虎豹登虬龍攀栖鶻之危巢俯馮夷之幽宮亦是此意豈真有烏鵲黿鼉虬龍虎豹哉
隋末詩讖
江都迷樓宮人杭靜夜半歌云河南楊柳樹江北李花營楊柳飛綿何處去李花結果自然成又焬帝作鳳艒歌云三月三日到江頭正見鯉魚波上遊意欲持鉤往撩取恐是蛟龍還復休皆唐興之兆又焬帝索酒歌云宮木陰濃燕子飛興衰自古漫成悲他日迷樓更好景宮中吐燄奕紅輝其後迷樓為唐兵所焚竟叶詩讖【出海山記】
道林岳麓二寺詩
長沙道林岳麓二寺之勝聞於天下盖因杜工部之一詩也杜公之後有沈傅師二詩崔珏一詩韋蟾一詩皆效工部之體余舊見家藏石刻有之近閱長沙志已失其半今具錄於此沈傳師道林岳麓寺詩云道林岳麓仲與昆卓犖請從先後論松根踏雲二千步始見大屋開三門泉清或戲蛟龍窟殿豁數盡高帆掀即今異鳥聲不斷聞道看花春更繁從容一衲分若有蕭瑟兩鬢吾能髠逢迎侯伯轉覺貴膜拜佛像心加尊稍揖英皇頮濃淚試與屈賈招清魂荒唐大樹悉楠桂細碎枯草多蘭蓀沙彌去學五印字靜女來縣千尺幡主人念我塵眼昏半夜號令期至暾遅回雖得上白舫羇繼不敢言綠樽兩祠物色採拾盡壁間杜甫原少恩晚來光彩更騰射筆鋒正徤如可吞又岳麓寺一篇云承明年老輒自論乞得湘守東南奔為聞茲國富山水青嶂逶迤僧家園含香珥筆皆耆舊謙抑自忘臺省尊不令執簡候亭館直許携手遊山樊忽驚列岫晚來逼朔雲洗盡烟嵐昏碧波廻嶼三山轉丹檻遶郭千艘屯華鑣蹀躞狥沙步大旆綵錯輝松門樛枝競擎龍蛇勢折幹不减風霆痕相重古殿倚巖腹別引新徑縈雲根目傷平楚虞帝魂情多思遠聊開樽危絃細管逐歌颺畫鼓繡靴隨節翻鏘金七言凌老杜入木八法蟠高軒嗟予潦倒久不利忍復感激論元元崔珏道林寺詩曰臨湘之濱岳之麓西有松寺東岸無松風十里擺不斷竹泉瀉入千僧廚宏梁大棟何足貴山寺難有山泉俱四時惟夏不敢入燭龍安敢停斯湏遠公池上種何物碧羅扇底紅鱗魚香閣朝鳴大法鼓天公夜轉三乘書野花市井栽不著山鷄飲啄聲相呼金檻僧廻步步影石盆水濺聯聯珠北臨高處日正午舉手欲摸黃金烏遙江大船小於葉遠林雜樹齊如蔬潬州城郭在何處東邊一片青糢糊韋蟾道林寺詩曰石門道接蒼梧野愁色陰深二妃寡廣殿崔嵬萬壑襇長廊結曲千巖下靜聽林飛念佛鳥細看壁畫馱經馬暖日斜明螮蝀梁濕烟散冪鴛鴦瓦北方部落檀香望西國文書貝葉寫壞欄进竹醉好題窄路垂藤困堪把沈裴筆力鬪雄壯宋杜詞源兩風雅他方居士來施齋彼岸上人投結夏悲我未離擾擾徒勸我休學悠悠者何時得與劉遺民同入東林白蓮社四詩佳句層出而體製一揆所稱沈裴宋杜裴乃裴休宋之問也二詩失傳杜詩見本集
紅雪紫雪
劉夢得文集有謝面脂口脂表云宣奉聖旨賜臣臘日口脂面脂紅雪紫雪雕奩既開珍藥斯見膏凝雪瑩含液騰芳與杜子羙口脂面藥翠管銀甖之句可參考○王建詩云黃金合裡盛紅雪重結香羅四出花一一傍邊書勑字中官送與大臣家
朝霞作雨
素問云霞擁朝陽雲奔雨府楚辝云虹蜺紛其朝霞夕滛滛而淋雨唐詩云朝霞晴作雨俗諺云朝霞不出市
應龍妖女
余讀阮公咏懷詩應龍沉冀州妖女不得眠不知何觧後觀張平子應問曰女魃北而應龍翔注云女魃旱神也北退也應龍能興雲雨者也蚩尤作兵伐黃帝帝乃令應龍攻之冀州之野應龍蓄水蚩尤請風伯雨師從黃帝乃下天女曰妖雨止遂殺蚩尤妖不得復上所居不雨妖亦魃也
勸農詩
仕宦之身南州北縣商賈之人天涯海岸爭如農夫六親對面門無官府身即強徤夏絹新衣秋米白飯不知金貴惟聞粟賤鵝鴨成群猪羊滿圈官稅早了逍遙&#63150;林&#62428;攵&#63151;誕安眠穩睡直千直萬此詩詞旨平易足以諭俗余按此乃謝艮齋勸農詩也鶴林玊露亦載之而缺數句今據其集錄之【艮齋新喻人與朱子友所著有古今孝子傳】
古詩可考春秋改月之證
文選古詩十九首非一人之作亦非一時也其曰玊衡指孟冬而上云促織下云秋蟬盖漢之孟冬非夏之孟冬矣漢襲秦制以十月為歲首漢之孟冬夏之七月也其曰孟冬寒氣至北風何慘慄則漢武帝以改秦朔用夏正以後詩也三代改朔不改月古人辨證慱引經傳多矣獨未引此耳又唐儲光羲詩夏王紀冬令殷人乃正月此亦一證
金波寶燄
朱晦翁廬山紀行詩斯湏莫雲合白日無餘暉金波從地湧寶燄穿林飛又有觀野燈詩云湏信地靈資物化金膏隨處發精光余謂馬血之為轉燐人血之為鬼火此所謂昭明焄蒿悽愴也若廬山之野燈杭州之湖光峨眉之佛光金堂之聖光江賦之陰火山川寶玊之氣也腐草尚能為螢水柴亦能發燄况山川寶玊乎
唐詩人鄭仲賢
余弟姚安太守未菴慥字用能酒邊誦一絕句云亭亭畫舸繫春潭只待行人酒半酣不管烟波與風雨載將離恨過江南兄以為何人詩余曰按宋文鑑則張文潛詩也未菴取草堂詩餘周羙成尉遅杯注云唐鄭仲賢詩余因歎唐之詩人姓名隱而不傳者何限或張文潛愛而書之遂以為文潛之作耳
文與可
坡公亟稱文與可之詩而世罕傳丹淵集余家有之其五言律有韋蘇州孟襄陽之風信坡公不虛賞也今錄其數首于此詠閑樂云晝睡欲過午好風吹竹床溪雲生薄蕳山雨送微凉粉裛衣裳潤蘭薰枕席香歸來閑且樂多謝墨君堂過友人谿居云籬巷隔菰蒲閑扉掩自娛水蟲行插岸林鳥過提壼白浪搖秋艇青烟盖晚廚主人誇野飯為我煮秋鱸晚次江上云宛轉下江岸霜風繞人衣翩翩渚鴻壓閃閃林鴉歸前壑巳重靄遠峯猶落暉孤舟欲何向擘浪去如飛玊峯園避暑值雨云南園避中伏意適晚忘歸墻外谷雲起簷前山雨飛興饒思秉燭坐久欲添衣為愛東岩下泉聲通翠微極寒云燈火宜冬杪圖書稱夜長簾鉤掛新月窗纸漏飛霜酒醴慙孤宦氊裘逐異鄉誰知舊山下梅豔滿東墻江上主人云客路逢江國人家占画圖青林隨遠岸白水滿平湖魚小猶論尺鷗輕欲問銖何時遂休去來此伴潛夫詠梨花云素質靜相依清香暖更飛笑從風外歇啼向雨中歸江令歌瓊樹甄妃夢玊衣画堂明月地常此惜芳菲詠杏花仙杏一番新妖嬈洗露晨待粧嫌粉重欲點要酥勻月淡斜分影池清倒寫真君湏憐舊物曾伴曲江春此八詩置之開元諸公集中殆不可別今曰宋無詩豈其然乎
玊臂銅青
東坡贈王定國家姬詩云君家玊臂貫銅抯次公注銅青所染衣服顏色之名銅青銅器上綠色是以銅青為臂飾耳意猶未明白近觀梅聖俞詩云銅青羅衫日月團紅裙撮暈朝霞乾則銅青謂衫色耳非以銅青為臂飾也余有浣溪沙云首夏偏宜淡薄粧銅青衫子紫香囊清歌一曲送霞觴羅襪凌波回洛浦澹雲輕雨拂高唐紗廚今夜賀新凉
鱸香亭
陳文惠公堯佐吳江詩云平波渺渺烟蒼蒼菰蒲才熟楊柳黃扁舟繫岸不忍去西風斜日鱸魚香詩句絕膾炙人口今吳中改香作鄉又於其地立鱸鄉亭余謂鱸香何不可之有幸溫公詩話可證
烟鬟
韓昌黎炭谷湫詩擢玊紆烟鬟奇句也東坡屢用之如古甃磨翠壁霜林散烟鬟又云孤雲落日在馬耳照曜金碧開烟鬟又落日行&#63141;&#63112;翠壁暮雲點烟鬟又兩山遙樹雙烟鬟又淮山相媚嫵曉鏡開烟鬟余因誦二公詩欲以烟鬟名亭但無此佳趣之地當之耳○成澤禪師偈云一塢白雲之間茅屋雲塢可對烟鬟亦可名亭
慈湖撫琴行
蕭蕭指下生秋風漸漸幽響颼寒空月明夜氣清入骨何處仙珮搖丁東野鶴驚起舞流水咽復鳴一唱三歎意未已幽幽話出大古情龍吟虎嘯遞神怪千山萬壑風雨晦海濤震蕩林木響亂撒金盤氷雹碎和氣回春陽縹渺孤鸞翔三江五湖烟水濶波聲飋飋鳴漁榔悲猿臨澗欲渡不敢渡但聞澗下蕭瑟松風長閑雲洩碧落勢去還迴薄神仙恍惚無定所微吟似欲止所作馭風一笑歸蓬瀛猶有餘音遶寥廓慈湖此詩不减盛唐亦嘗苦辛非苟作者又何必指李杜為癡咲昌黎薄逸少空萬古為無人耶
古梅
蕭東之古梅二絕云湘妃危立凍蛟背海月冷掛珊瑚枝醜怪驚人能嫵媚斷魂只有曉寒知其二云百千年蘚著枯樹一兩點春供老枝絕壁笛聲那得到只愁斜日凍蜂知甚有風裁
坡詩月明看露上之句
蘇東坡詩八首大率皆田中語其第四首云種稻清明前樂事我能數毛空暗春澤針水聞好語分秧及初夏漸喜風葉舉月明看露上一一珠垂縷秋來霜穗重顛倒相撐拄但聞畦壠間蚱蜢如風雨新舂便入甑玊粒照筐筥云云此詩敘田家自清明至成熟曲盡其趣注未能盡發其妙今補之于后○泝喜風□舉秧初立苗後得風則長呂氏春秋所謂禾心中央疏為冷風是也○月明看露上農夫云秧苗得露皆先潤其根由根上節至葉稍垂一點月明窺見其上洪舜俞平齋集有魏城晚凉倚囱觀稼二絕云晚風不動稻苗平葉葉頭邊沆瀣明井養不窮功用在誰將易象細推評其二云飛明一點上苗端難作尋常露雨看碧眼道人參解得黃河夜半泝崑湍以此補坡詩注真妙也此事奇坡詩詠之奇平齋二詩注之又奇特表出之
英英白雲露彼管茅
詩白華之什云英英白雲露彼管茅毛傳云雲亦有露孔穎達正義云有雲則無露無雲則有露毛言雲亦有露者露雲氣微不映日月不得如雨之雲耳非無雲也若露濃霧合則清旦為昏是亦露之雲也○有雨雲有露雲此節發揮甚新
清新庾開府
杜工部稱庾開府曰清新清者流麗而不濁滯新者創見而不陳腐也試舉其略如文昌氣似珠太史明如鏡凱樂聞朱鴈鐃歌見白麟楊柳歌落絮鵞毛下青丝覆局能懸記看碑觧暗疏池水朝含墨流螢夜聚書含風搖古度防露動林於【古度林於皆竹木名自來無人用也】漢陰逢荷蓧細林見杖挐濁醪非鶴髓蘭肴異蟹胥漢帝看桃核齊侯問棗花冬嚴日不暖歲晚風多朔賦手王延壽書湏韋仲將千柱蓮花塔由旬紫紺園建始移交讓徽音種合歡螢排亂草出鴈拾斷蘆飛羊腸連九坂熊耳對雙峯北梁送孫楚西堤別葛龔古槐時變火枯楓乍落膠香螺酌羙酒枯蚌籍蘭肴成丹湏竹節量藥有刀圭京兆陳安世成都李意期山精逢照鏡樵客值圍棊野爐然樹葉山杯捧竹根被壠文瓜熟交塍香穗低學異南宮敬貧同北郭騷蒙吏觀秋水萊妻紡落毛雪花開六出氷珠映九光堦下雲峯出穴&#63139;怱前風洞開澗底百重花山根一片雨峽路沙如月山峯石似眉荷風驚浴鳥橋影聚行魚水影搖叢竹林香動落梅水似桃花色山如甲煎香路高山裹樹雲低馬上人酒正離悲促歌工別曲悽山明疑有雪岸白不關沙詠杏花云依稀映林塢爛熳開山城寄王琳云玊關道路遠金陵信使疏獨下千行淚開君萬里書望滑水云樹似新亭岸沙如龍尾灣猶言吟暝浦應有落帆還此二絕即一篇哀江南賦也又別周尚書云陽關萬里道不見一人歸唯有河邊鴈年年南向飛詠桂云南中有八桂繁華無四時不識風霜苦安知零落期唐人絕句皆傚效之
井公六慱
古樂府井公能六慱玊女善投壼盖因井星形如慱局而附會之亦詩人北斗挹酒漿之意也曹子建詩仙人攬六著對慱泰山隅齊陸瑜詩九仙會歡賞六慱具娛神戲谷聞餘地銘山憶舊□周王子深詩誰能攬六著還湏訪井公庾子山□藏書凡幾代看慱巳千年陳張正見詩巳見玊女笑投壼復覩仙童欣六慱
屋角明金字
北史斛律金不識文字初名敦苦其難署改名為金從其便易猶以為難神武乃指屋角令識之陸渭南晚晴詩屋角明金字溪流作□文用此事也
不嫁惜娉婷
杜子羙詩不嫁惜娉婷此句有妙理讀者忽之耳陳后山衍之云當年不嫁惜娉婷傳粉施朱學後生不惜捲簾通一顧怕君著眼未分明深得其觧矣盖士之仕也猶女之嫁也士不可輕於從仕女不可輕於許人也著眼未分明相知之不深也古人有相知之深審而始出以成其功者伊尹孔明是也有相知不深確乎不出以全其名者嚴光蘇雲卿是也有相知不深闖然以出身名俱失者劉歆荀彧是也白樂天詩寄言痴小人家女慎勿將身輕許人亦子羙之意乎

【五十九卷】＋詩類六
【詩類六】＋評李杜＋天風海濤 ＋舞妓著靴 ＋偃曝 ＋朱滔括兵 ＋王霞卿＋胡琴婢勝兒＋七賢過關 ＋鐵馬汗常趨＋金潾 ＋沙海 ＋朅來 ＋晁詩 ＋三句詩＋殘燈詩＋端硯詩＋落梅詩＋隣舟詩＋隣舍詩＋木客吟詩 ＋伏毒寺詩 ＋岳陽樓詩 ＋濾水羅詩 ＋無名氏詩 ＋幽州臺詩 ＋瑞香花詩 ＋崔魯華清宮詩 ＋沈氏竹火籠詩 ＋太白用徐陵詩 ＋弦超贈神女詩 ＋梅谿注東坡詩 ＋葳蕤
太史升菴文集五十九卷 成都楊慎著　從子有仁編輯 後學趙開羙校
評李杜
楊誠齋云李太白之詩列子之御風也杜少陵之詩靈均之乘桂舟駕玊車也無待者神於詩者與有待而未甞有待者聖於詩者與宋則東坡似太白山谷似少陵徐仲車云太白之詩神鷹瞥漢少陵之詩駿馬絕塵二公之評意同而語亦相近余謂太白詩仙翁劍客之語少陵詩雅士騷人之詞比之文太白則史記少陵則漢書也
天風海濤
趙汝愚詩江月不隨流水去天風常送海濤來朱文公愛之遂書天風海濤字於石今人不知為趙公詩也
舞妓著靴
舒元輿詠妓女從良詩曰湘江舞罷卻成悲便脫蠻靴出鳳幃誰是蔡邕琴酒客曹公懷舊嫁文姬可考唐世妓女舞飾也按說文鞮四夷舞人所者屨也周禮有鞮鞻氏亦是四夷之舞今之樂部舞妝皆出四夷唐人舞妓皆著靴猶有此意盧肇柘枝舞賦靴瑞錦以雲匝袍蹙金而鴈欹樂府歌錦靴玊帶舞回雲杜牧之贈妓詩曰舞靴應任傍人看笑臉還湏待我開黃山谷贈之詞云風流太守能籠翠羽宜醉金釵且留取垂楊掩暎庭堦直待朱輪去後便從伊窄韈弓鞋則汴宋猶似唐制至南渡後妓女窄韈弓鞋如良人也故當時有蘇州頭杭州腳之諺云【蠻靴一本作鸞靴盧肇賦一本云靴瑞錦以鸞匝枹蹙金而鴈欹以鸞對鴈當是併識於此】
偃曝
孟浩然草堂詩偃曝蘭枻日周旋偃曝謂偃臥曝背也用文選王僧達寒榮共偃曝之句今刻孟詩不知其出處改作掩曝可笑而謬者猶曰詩刻必去注釋從容咀嚼真味自長此近日強作解事小兒之通弊也盖頤中有物乃可言咀嚼而出真味若空腸作雷鳴而強為戞齒之狀但垂饑涎耳真味何由出哉
朱滔括兵【麗情集】
朱滔括兵不擇士族悉令赴軍自閱於毬塲有士予容止可觀進趨純雅滔問曰所業者何曰學為詩曰有妻否曰有即令作寄內詩援筆立成詞曰握筆題詩易荷戈征戍難慣從鴛被暖怯向鴈門寒瘦盡寬衣帶啼多漬枕檀試留青黛著回日畫眉看又令代妻作詩荅曰蓬髩荊釵世所稀布裙猶是嫁時衣胡麻好種無人種合是歸時底不歸滔遺以束帛放歸
王霞卿
進士鄭殷彜旅遊會稽寓唐安寺見粉壁有題云瑯邪王氏霞卿光啟三年陽春二月登於是閣臨軒轉恨覩物增悲雖看煥爛之花但比凄凉之色時有輕綃捧硯小玊觀題詩曰春來引步暫尋幽愁見風光倚寺樓正好開懷對煙月雙眉不展自如鉤鄭生和曰題詩仙子此曾遊應是尋春別鳳樓賴得從來未相識免教錦帳對銀鉤霞卿乃邑宰韓嵩自京師挈之任所嵩遇暴寇而卒鄭生欣然謁之霞卿竟辭以疾而不見焉但令總角婢子輕綃持詩荅曰君是烟霄折桂身聖朝方切用儒珍正堪西上文塲戰空向途中眤婦人鄭得詩大慙而去唐會昌中三鄉有女子題詩於壁曰西逐良人西入關良人身歿妾空還謝娘衛女不相待為雨為雲過此山進士陸真洞王祝劉谷王條李昌鄴王碩李傐張綺高衢韋氷賈馳十一人和之曰三鄉畧未聞謁之不內恧而退為
胡琴婢勝兒
吳泰伯祠在閶門之東每春秋市人相率牲醴多圖善馬綵輿羙女以獻之時金銀行以輕綃畫侍婢捧胡琴以從其貌勝於舊繪者名為勝兒盖他獻者無以匹也女巫方舞有進士劉景復送客之金陵置酒於廟東通波舘忽欠伸思寢夢紫衣冠者言襄王奉屈劉生隨至廟周旋揖讓而坐王語劉生曰適納一胡琴妓蓻精而色麗知吾子善歌故奉邀作胡琴一曲以寵之生初頗不酣命酌人間酒一杯已醉乃作歌曰繁絃已停雜吹歇勝兒調弄邏娑撥四絃攏撚三五聲喚起邊風駞明月大聲嘈嘈奔淈淈浪蹙波間倒溟渤小絃切切怨颸颸鬼哭神悲秋悉窣倒腕斜挑掣流電春雷直戞騰秋鶻漢妃徒得端正名秦女虛誇有仙骨我聞天寶十年前凉州未作西戎窟麻衣右礻&#63140;任皆漢民不省胡塵暫蓬勃太平之末狂胡亂犬豕奔騰恣唐突玄宗未到萬里橋東洛西京一時沒海內漢民皆入虜飲恨吞聲空咽嗢時看滿月望漢天怨氣衝星成彗孛國門之西八九鎮高城深壘閉閑卒河湟咫尺不能收輓粟推車徒兀兀今朝聞撥凉州曲使我心神暗超忽勝兒若向邊塞彈征人淚血應闌干吟畢以獻王召勝兒授之王之侍兒有妬者以金如意擊勝兒剃生驚而寤歌傳於吳中
七賢過關
世傳七賢過關圖或以為即禾木七賢爾屢有人持其画來索題漫無所據觀其画衣冠騎從當是晉魏間人物意態若將避地者或謂即論語作者七人像而為画爾姜南舉人云是開元日冬雪後張說張九齡李白李華王維鄭虔孟浩然出藍田關遊龍門寺鄭虔圖之虞伯生有題孟浩然像詩風雪空堂破帽溫七人圖裏一人存又有搓溪張輅詩二李清狂狎二張吟鞭遙指孟襄陽鄭虔筆底春風滿摩詰圖中詩興長是必有所傳云七賢過關事不經見於書傳而画家乃傳徧於好事者之家究其姓名未的其誰何先師文正李公嘗辨之慎近見洪武中高得晹題錢舜舉寒林七賢圖古風云騷壇逸響何寥寥作者逝矣誰能招詵然七子羙風度乃有遺像圖生綃衣冠半帶晉季態人物絕是唐中朝想當朝政日休暇擬采野景歸風謠青騾黃犢踏凍雨蹇驢瘦馬衡寒颮醉鞭笑停似按轡銀蹬戲拍催聯鑣看花多情且少待尋梅有興非無聊此圖我嘗見數十高林大樹風蕭蕭掃除閑冗存簡素松雪老茟才尤超方之粉墨巧塗染奚止霄壤相懸遼尚疑高李六君子當時未見潘逍遙道同氣合志相感雖曠百世如同僚画史貌出有深意况自昔日傳今朝屋梁落月見顏色妙處不待窮摹描君不見袁安僵臥寒正驕王維乃作雪裏之芭蕉又熊直題云七賢之名奚所徵七賢去國身何輕風沙索寞幾千里道傍見者難為情君不是函谷關青牛白板春晝閒又不是玊門道富貴生還致身早英雄出處貴有時何用駈馳嘆衰老歲晚征途天雨雪數騎連翩行欲歇不如灞陵橋上翁破帽吟詩自清絕荀哉命不偶奔走半道周人生遇坎坷窮苦奚足尤左遷與投散逝者良悠悠他人未足說所惜柳與劉天涯相聚一回首往事於人竟何有莫念玄都舊種桃且往愚溪賸&#62807;&#63141;土柳風流畫史真絕倫毫端點染太精神王郎珍藏又十載展圖示我勞重陳勞重陳此意祝君宜書紳二詩雖不工可考七賢姓名據此則高適李白孟浩然與劉禹錫柳宗元不同時潘逍遙宋人又在後矣合而圖之繆甚亦不足深辨也画譜云眉山老書生不得其名畫七才子入關圖山谷謂人物各有意態慱雅之士賞其画則可必凑合姓名不亦鑿乎
鐵馬汗常趨
安祿山之亂哥舒翰與賊將崔乹祐戰見黃旗軍數百隊官軍以為賊賊以為官軍相持久之忽不見是日昭陵內石馬皆汗流杜詩玊衣晨自舉鐵馬汗長趨李義山亦云天教李令心如日可待昭陵石馬來
金潾
張籍蠻中詩銅柱南邊毒草春行人幾日到金潾金潾交趾地名水經注所謂金潾清渚也今刻本作麟非
沙海
戰國策暉臺之下沙海之上九域志有沙海孟浩然和張三自穰縣還途中遇雪詩風吹沙海雪來作柳園春正是梁地事
朅來
今文語辭朅來聿來不知所始按楚辭車既駕兮朅而歸不得見兮心傷悲舊註朅去也又按呂氏春秋膠鬲見武王於鮪水曰西伯朅來無欺我也武王曰不子欺將伐殷也膠鬲曰朅至武王曰將以甲子日至註朅何也若然則朅之為言盍也若以解楚辭則謂車既駕矣盍而歸乎以不得見而心傷悲也意尤婉至則今文所襲用朅來者亦謂盍來也非是發語之辭矣文選註劉向七言曰朅來歸耕永自疏顏延年秋胡妻詩曰朅來空復辭皆謂盍字始通
晁詩
晁元忠詩安得龍湖潮駕回安河水水從樓前來中有羙人淚人生高唐觀有情何能巳晏小山留春令云別浦高樓曾漫倚對江南千里樓下分流水聲中有當日凭高淚全用其語
三句詩
古有三句之詩意足詞贍盤屈於二十一字之中最為難工徧檢前賢詩不過四五首而已岑之敬當壚曲云明月二筏照花新當壚十五晚留賓四眸百萬橫自陳最為絕倡唐傳奇無名氏春詞云楊柳裊裊隨風急西樓羙人春夢中繡簾斜捲千條入宋謝皋羽寄鄧牧心云杜鵑花開桒葉齊戴勝芋生藥草肥九鎖山人歸未歸洪武中詹天臞寄山中友人云桂樹蒼蒼月如霧山中故人讀書處白露濕衣不可去又古步虛詞云三十六天高太清元君夫人蹋雲語吟風風&#63141;立風&#63141;立吹玊笙近日雲南提學彭綱詠剌桐花云樹頭樹底花楚楚風吹綠葉翠翩扁&#63140;飛露出幾枝紅鸚鵡亦風韵可愛也剌桐花雲南名為鸚奇花花形酷似之彭公此詩本四句命吏寫刻于匾遺其一句復誦之自覺意足乃不更改余聞之晉寧侍御唐池南云
殘燈詩
韋蘇州對殘燈詩云獨照碧牎久欲隨寒燼灭幽人將遽眠解帶翻成結梁沈氏滿願殘燈詩云殘燈猶未灭將盡更揚輝惟餘一兩熖猶得解羅衣韋詩實出於沈然韋有幽意而沈滛矣
端硯詩
唐李咸用端溪硯詩媧天補剩石昆劍切來泥著指痕猶濕經旬水未低呵雲潤柱礎筆彩飲虹霓鵒眼工諳謬羊肝士乍刲連澌光比鏡囚墨膩於殹&#63139;石捧受同交印矜持過秉珪宜從方袋挈枉把短行批淺水金為斗泓澄玊作堤此詩不特句佳亦具賞鑒可補硯譜之遺
落梅詩
氷崖簫立等落梅詩云玊龍戰退鹿胎乾好在晴沙野水看舞翠夢回仙袂遠射鵰人去露簷寒連環骨冷香猶暖如意痕輕補未完誰在高樓吹笛處輕衫當戶獨凭闌此詩工緻似李義山後六句皆用羙人事甚奇不類晚宋之作當表出之唐詩新柳園林鵞毳色落梅田地鹿胎斑
隣舟詩
括蒼鮑欽止詩集余舊見之其中與榮子陽鄭公華自朐山隣舟行一首頗得隣舟江行之趣余愛而誦之今錄於此舟行有後先相去能幾許鏗轟金皷聲見面不得語水花來幽香岸柳過疏雨登艫各乘流解帆會聯浦携我小龍團睡起就君煮
隣舍詩
陳張正見隣舍詩曰簷高同落照巷小共飛花符載詩綠迸穿籬笋紅飄隔戶花于鵠詩蒸藜嘗共竈澆薤亦同渠傳屐朝尋藥分燈夜讀書劉長卿雞聲共林巷燭影隔茅茨徐鍇詩井泉分地脉隣杵共秋聲梅聖俞詩籬根分井口壁隙透燈光總不如杜工部贈朱山人云相近竹參差相過人不知幽花欹滿樹曲水細通池歸客村非遠殘樽席更移看君多道氣從此數相隨渾成不見剞劂而句句切題
木客吟詩
山魈一足之怪家語所謂山之怪夔罔兩王肅云夔罔兩似夔而非夔也夔亦一足罔兩字一作魍魎唐小說大且足叟自稱太上隱者作詩云酒盡君莫沽壼乾我當發城市多嚻塵還山弄明月東坡詩云山中木客觧吟詩即指此詩
伏毒寺詩
杜詩鄭國伏毒寺瀟洒在江心劉禹錫詩曾作關中客頻經伏毒岩晴烟沙苑樹曉日渭川帆
岳陽樓詩
余昔過岳陽樓見一詩云樓上元龍氣不除湖中范蠡意何如西風萬里一黃鵠秋水半江雙白魚皷瑟至今悲二女沉沙何處吊三閭朗吟仙子無人識騎鶴吹簫下碧虛乃視其姓名則元人張翔字雄飛不知何地人也雄飛在元不著詩名然此詩實可傳同時虞伯生范德機皆有岳陽樓詩遠不及也故特表出之
濾水羅詩
唐人白行簡以濾水羅賦得名其警句云焦螟之生必全有以小為貴者江漢之流雖大盖可一以貫之靈一詩曰濾泉侵月起掃徑避蟲行濾水盖僧家戒律有此欲全水蟲之命故濾而後飲今蜀中深山古寺猶有此矢&#63140;見白居易送文暢詩山宿馴溪虎江行濾水蟲
無名氏詩
唐無名氏詩江上送行人千山生莫氛謝安團扇上為盡敬亭雲僧皎然送邢台州云海上僊山屬使君石橋琪樹古來聞他時畫出白團扇乞取天台一片雲二詩命意用事相類晉人重扇題畫謂之便面
幽州臺詩
陳子昂登幽州臺歌云前不見古人後不見來者念天地之悠悠獨愴然而涕下其辭簡直有漢魏之風而文籍不載
瑞香花詩
瑞香花即楚辭所謂露甲也一名錦薰籠又名錦被堆韓魏公詩云不管鶯聲向曉催錦衾春曉尚成堆香紅若觧知人意睡取東君莫放回張圖之改瑞香為睡香詩云曾向廬山睡裏聞香風占斷世間春採花莫&#62677;&#63140;業枝頭蝶驚覺陽臺夢裏人陳子高詩宣和殿裏春風早紅錦薰籠二月時流落人間真詫事九秋風露卻相宜盖詠九日瑞香也余亦有詩云小屏殘夢暖香中花氣撩人怯曉風繡被堆春蝴蝶散開簾忽見錦薰籠又唐人詩云誰將玊膽薔薇水新濯瓊肌錦繡禪【音單】体物既工用韻又奇可謂絕唱矣
崔魯華清宮詩
崔魯華清宮詩四首每各精練奇麗遠出李義山杜牧之上而散見於唐音及品彙漁隱叢語長安古志中各載其一而已今並錄于此其一曰門橫金瑣閴無人落日秋聲渭水濱紅葉下山寒寂寂濕雲如夢雨如塵其二曰銀河樣樣月輝輝樓礙星邊織女磯橫玊呌雲天似水滿空霜霰不停飛其三曰障掩金雞蓄禍機翠華西拂蜀雲飛珠簾一閉朝元閣不見人歸見燕歸其四曰草遮回磴絕鳴鑾雲樹深深碧殿寒明月自來還自去更無人倚玊欄干
沈氏竹火籠詩
陳范靜妻沈滿願竹火籠詩曰剖出楚山筠織成湘水紋寒消九微火香傅百和薰氤氳擁翠被出入隨緗桾徒悲今麗質豈念昔凌雲此詩言外之意以諷士之以富貴改節者即孟子所云鄉為身死而不受今為宮室之羙妻妾之奉而為之者而含蓄蘊籍如此徒悲豈念四字尤見其意上薄風雅下掩唐人矣宋人稱李易安所以嵇中散至死薄殷周之句以為婦女有此大議論然太淺露比之沈氏此詩當在門墻之外矣
太白用徐陵詩
徐陵詩竹密山齋冷荷開水殿香太白詩風動荷花水殿香全用其語
弦超贈神女詩
今日何日辰良今夕何夕夜長琅疏瓊牗洞房中有美女齊姜參差匏管笙簧歌聲含宮反啇蕭睴窈窕芬芳明燈朗炬煌煌卸巾解珮礻&#63140;虎裳願言與子偕臧此詩甚佳而罕傳余嘗選古今六言詩刻巳成偶遺此詩謾記於此
梅谿注東坡詩
王梅谿注東坡詩世稱其慱予偶信手繙一冊除夜大雪留濰州詩云敢怨行役勞助爾歌飯瓮山東民謠云霜淞打霧淞貧兒備飯瓮淞音宋積雪也以為豐年之兆坡詩正用此而注云山東人以肉理飯下謂之食&#63140;卞瓮何異小兒語耶又祈雪云歲宴風日暖人牛相對閒人牛字用東方朔占書春與歲齊人牛並立之語而注亦失引
葳蕤
唐詩春樓不閉葳蕤鎖又望見葳蕤舉翠華葳蕤旗名鹵簿中有之孫氏瑞應圖云葳蕤瑞草王者禮備至則生今之字書例解為草木之狀未得其原也

【六十卷】＋詩類七
【詩類七】＋行道遅遅 ＋牽丝 ＋夭邪 ＋妾魚 ＋亞枝花＋魚魚雅雅 ＋香毬金縷 ＋杜詩天棘 ＋石城樂＋估客樂＋金魚金龜 ＋閭丘均＋挂胡床＋屏風牒＋小姑無郎 ＋風&#63141;音風&#63141;俞 ＋口脂面藥 ＋鳳林 ＋詩史 ＋軋軋鴉＋若光嵫景 ＋甘泉歌＋寄衣曲＋高禾&#63140;秉選唐詩正聲＋石碣陽鐫額＋盛小叢＋攂鼓 ＋寶祙腰綵 ＋楊素詩文 ＋靺鞨 ＋荳蔻 ＋李太白相逢行 ＋梔子同心 ＋張正見詠鷄＋四言詩自然句 ＋樂曲名解 ＋杜詩與包佶同意＋陰火 ＋酒龍 ＋青嵐帚＋唐詩不厭同＋簏簌 ＋讀書萬卷 ＋呂用之＋集句 ＋鏡殿 ＋書貴舊本 ＋弓琱 ＋石苔可踐 ＋賞梅懸燈 ＋京師易春晚＋晚唐兩詩脉＋詩用兒字 ＋封使君＋&#62730;&#63140;白腹帩頭 ＋塞上梅＋鴻嘶猿唳 ＋袁紹盃＋元微之唐憲宗挽詞 ＋嶺南異景 ＋古詩二言至十一言 ＋仙媼 ＋劉駕絕句 ＋樂府誤字 ＋文選生烟字＋苜蓿烽＋陶弼 ＋唐詩翻三百篇意＋石榞 ＋白缶&#63140;咅 ＋杜牧之＋漢古詩逸句＋子書傳記語似詩者 ＋應真 ＋湓浦衣帶 ＋古詩十九首拾遺＋搥碎黃鶴樓

太史升菴文集六十卷成都楊慎著　從子有仁編輯 後學趙開美校
行道遅遅
詩行道遅遅中心有違思致微婉紫玊歌所謂身遠心邇洛神賦所謂足往神留皆祖其意
牽丝
謝靈運詩牽絲及元興觧龜在景平註引應璩詩不悟牽朱絲三署來相尋李善註云牽絲初仕也解龜去仕也文苑英華康子元參軍帖子判云萬里牽絲俄畢子荊之任九流懸鏡行披彥輔之雲又似用為孫楚事
夭邪
唐詩錢唐蘇小小人道冣夭邪又長安女兒雙髻鴉隨風趁蝶學夭邪【夭音歪】
妾魚
古者一國嫁女同姓二國媵之儀禮有媵爵謂先飲一爵後二爵從之也楚辭魚鱗鱗兮媵予江海間有魚遊必三如媵隨妻先一後二人號為婢妾魚唐詩江魚群從稱妻妾塞鴈聯行號弟兄
亞枝花
白居易集有亞枝謂臨水低枝也孟東野南浦桃花亞水紅水邊柳絮颺春風白詩又云亞竹亂藤多照岸亦佳句也
魚魚雅雅
古樂府朱鷺曲朱鷺魚以烏鷺何食食茄下烏古與雅同叶音作雅盖古字烏也雅也本一字也雅與下相叶始得其音魚以雅者言朱鷺之威儀魚魚雅雅也韓文元和聖德詩魚魚雅雅之語本此茄古荷字
香毬金縷
白樂天詩柘枝隨畫皷調笑從香毬又云香毬趁拍廻環匝花盞拋廵取次飛皆紀管絃酒席中事但不知香毬何用如今人詞中用金縷字亦竟不知金縷於歌何關
杜詩天棘
杜詩江蓮搖白羽天棘蔓青絲鄭樵云天棘柳也此無所據杜撰欺人耳且柳可言絲秪在初春若茶瓜留客之日江蓮白羽之辰必是深夏柳已老葉濃陰不可言絲矣若夫蔓云者可言兔絲王瓜不可言柳此俗所易知天棘非柳明矣按本草索隱云天門冬在東嶽名滛羊藿在南嶽名百部在西嶽名管松在北嶽名顛棘顛與天聲相近而互名也此解近之
石城樂
石城樂宋臧質作碧玊歌一名千金意晉孫綽作慕容攀墻視慕容垂作樂府皆失其名當表出之
估客樂
估客樂齊武帝之所作也其辭曰昔經樊鄧後阻潮梅根渚感意追往事意滿辭不敘阻潮一本作假楫武帝作此曲令釋寶月被之管絃帝遂數乘龍舟遊江中以紝越布為帆綠絲為帆縴鍮石為篙足篙傍老悉著欝林布作淡黃袴舞此曲用十六人云按史稱齊武帝節儉常自言朕治天下十年當使黃金與土同價然其從流忘返之奢如此貽厥孫謀何怪乎金蓮布地
金魚金龜
佩魚始於唐永徽二年以鯉為李也武后天授元年改佩龜以玄武為龜也杜詩金魚換酒來盖開元中復佩魚也李白憶賀知章詩金龜換酒處盖白弱冠遇賀知章尚在中宗朝未改武后之制
閭丘均
成都閭丘均在唐初與杜審言齊名杜子羙贈其孫閭丘師詩云鳳藏丹霄莫龍去白水渾盖稱均之文也均亦曾至雲南有刺史王仁求碑文爨王墓琕文皆均筆也爨墓碑洛陽賈餘絢書予脩雲南志以均與餘絢入流寓志中
挂胡床
魏裴潛為兗州太守嘗作一胡床及其去留以桂柱梁簡文帝詩不學胡威絹寧挂裴潛床太白詩去時無一物東壁挂胡床
屏風牒
梁蕭子雲上飛白書屏風十二牒李白詩屏風九疊雲錦張牒即疊也唐詩山屏六曲郎歸夜宋詞屏風疊疊開紅牙今改疊作曲非
小姑無郎
古樂府清溪小姑曲云開門白水側近橋梁小姑所居獨處無郎唐李義山詩神女生涯元是夢小姑居處本無郎小姑蔣子文第三妹也楊烱少姨廟碑云虞帝二妃湘水之波瀾未歇蔣侯三妹青溪之軌跡可尋
風&#63141;音風&#63141;俞
沈佺期有夜泊越州詩云風&#63141;音風&#63141;俞縈海若霹靂耿天吳風&#63141;音風&#63141;俞盖指颶風也字書不載此二字
口脂面藥
杜子羙臘日詩口脂面藥隨恩澤翠管銀甖下九霄李嶠文集有謝賜口脂表云青牛帳底未輟罏香朱鳥片&#63140;忩前新調鉛粉揉之以辛夷甲煎然之以桂火蘭蘇劉禹錫有代謝賜表云宣春聖旨賜臣臘日口脂面脂紫雪紅雪雕奩既開珍藥斯見膏凝雪瑩合液騰芳令狐楚謝臘日賜口脂紅雪表云雪散凝紅紫之名香膏蘊蘭麝之氣合自金鼎貯於雕奩其子令狐綯謝紫雪表云靈膏有瓊液之名仙散擬雪花之狀職當喉舌匪效魯廟之三緘任在&#62815;&#63139;火調請獻謝莊之六出此可補杜注之遺
鳳林
水經河水必東歷鳳林北注鳳林山名五蠻俱峙杜詩鳳林戈不息魚海路常難張籍詩鳳林關裏水長流白草黃榆六十秋邊將皆承主恩澤無人解道取涼州
詩史
宋人以杜子羙能以韻語紀時事謂之詩史鄙哉宋人之見不足以論詩也夫六經各有體易以道陰陽書以道政事詩以道性情春秋以道名分後世之所謂史者左記言右記事古之尚書春秋也若詩者其體其旨與易書春秋判然矣三百篇皆約情合性而歸之道德也然未嘗有道德性情句也二南者修身齊家其旨也然其言琴瑟鐘鼓荇萊芣苢夭桃穠李雀角鼠牙何嘗有修身齊家字耶皆意在言外使人自悟至於變風變雅尤其含蓄言之者無罪聞之者足以戒如剌滛亂則曰雝雝鳴鴈旭日始旦不必曰慎莫近前丞相嗔也憫流民則曰鴻鴈于飛哀鳴嗷嗷不必曰千家今有百家存也傷暴歛則曰維南有箕載翕其舌不必曰哀哀寡婦誅求盡也敘饑荒則曰牂羊羵首三星在罶不必曰但有牙齒存可堪皮骨乾也杜詩之含畜蘊籍者盖亦多矣宋人不能學之至於直陳時事類於訕訐乃其下乘而宋人拾以為巳寶又撰出詩史二字以誤後人如詩可兼史則尚書春秋可以併省又如今俗卦氣歌納甲歌兼陰陽而道之謂之詩易可乎
軋軋鴉
杜牧登九峰樓詩白頭搔殺倚柱遍歸棹何時軋軋鴉【注云軋軋鴉棹聲也】
若光嵫景
江淹詩屬我嵫景半賞爾若光初嵫景崦嵫之景若光若木之光一喻老一喻少也
甘泉歌
秦始皇作驪山陵周廻跨陰盤縣界水背陵障使東西流運大石於渭北諸民怨之作甘泉之歌云運石甘泉口渭水不敢流千人唱萬人謳金陵餘石大如塸此歌見三秦記余編風雅逸編秦以前古歌謠搜括無遺而乃復遺此刻梓已行不容竄入遂筆於此信乎纂錄之難周也
寄衣曲
唐長孫左輔寄衣曲云征人去年戍邊遼水夜得書字盈纸揮刀就燭裁紅綺結作同心達千里君寄邊書書莫絕妾答同心心自結同心再解心不離書字頻開字愁灭結成一夜和淚封貯書只在懷袖中莫如書字固難久願學同心長可同左輔盛唐人詩集亡逸此詩英華亦不載故謹錄之
高禾&#63140;秉選唐詩正聲
五言古詩漢魏而下其響絕矣六朝至初唐止可謂之半格又曰近體作者本自分曉品者亦能區別高禾&#63140;秉選唐詩正聲首以五言古詩而其所取如陳子昂故人江北去楊柳春風生李太白去國登茲樓懷歸傷莫秋劉&#62984;&#63139;&#62576;虛滄溟千萬里日夜一孤舟崔曙空色不映水秋聲多在山皆律也而謂之古詩可乎譬之新寡之文君屢醮之夏姬羙則羙矣謂之初笄室女則不可於此有盲妁取&#62677;&#63140;負罐而充完壁以白練而為黃花苟有孱壻必售其欺高禾&#63140;秉之選誠盲妁也近見蘇刻本某公之序乃謂正聲其格渾其選嚴噫是其孱壻乎
石碣陽鐫額
東皋雜錄云漢碑額多篆身多隸隸多凹篆多凸惟張平子碑則額與身皆篆也慎按三代鐘鼎文有欵識隱起而凸曰欵以象陽中陷而屈曰識以象陰刻之印章則陽文曰朱子陰文曰白文盖古今金石同一例也劉禹錫宜城歌云花臺側生樹石碣陽鐫額不見漢碑不知此句為何說也
盛小叢
樂府詩集有突厥三臺其辭曰鴈門山上鴈初飛馬邑欄中馬正肥日旱山西逢驛使殷勤南北送征衣乃唐妓盛小叢詩也傳者失其名
攂鼓
岑參凱歌鳴笳攂皷擁回軍今本攂作疊非近制啟明定昏皷三通曰發攂當用此字俗作擂非攂亦俗字然差善於擂古樂府官家出遊雷大皷雷轉作去聲用
寶祙腰綵
礻&#63140;末女人脇衣也隋焬帝詩錦礻&#63140;末袖淮南舞寶礻&#63140;末楚宮腰盧照隣詩倡家寶祙蛟龍被是也或謂起自楊妃出於小說偽書不可信也崔豹古今註謂之腰綵註引左傳衵服謂日日近身衣也是春秋之世已有之豈始於唐乎沈約詩領上蒲桃繡腰中合歡綺謝偃詩細風吹寶礻&#63140;末輕露濕紅紗
楊素詩文
楊素作柳弘誄云山陽王弼風流長逝穎川苟爽零落無時修竹夾池永絕梁園之賦長楊應詔無復洛川之文又嘗以五言詩七百字贈播州刺史薛道衡詞氣穎拔風韻秀出為一時盛作見文苑英華素本以武功顯而文藻若此
靺鞨
靺鞨國名古肅慎地也其地產寶石大如巨栗中國謂之靺鞨文與可朱櫻歌云金衣珍禽弄深樾禁籞朱櫻斑若纈上幸离宮促薦新藤籃寶籠貂璫發凝霞作丸珠尚軟油露成津蜜初割君王午坐鼓猗蘭翡翠一盤紅靺鞨葛魯鄉西江月詞云靺鞨斜紅帶柳琉璃漲綠平橋人間花月見新妖不數江南蘇小恨寄飛花簌簌情隨流水迢迢鯉魚風送木蘭橈廻棹荒雞報曉二公詩詞皆用靺鞨事人罕知者故詳疏之
荳蔻
杜牧之詩婷婷嫋嫋十三餘荳蔻稍頭二月初劉孟熙謂本草云荳蔻未開者謂之含胎花言少而娠也其所引本草是言少而娠非也且牧之詩本詠娼女言其羙而且少未經事人如荳蔻花之未開耳此為風情言非為求嗣言也若倡而娠人方厭之以為綠葉成陰矣何事入咏乎
李太白相逢行
太白相逢行云朝騎五花馬謁帝出銀臺秀色誰家子雲中珠箔開金鞭遙指點玊勒乍遅回夾轂相借問知從天上來憐腸愁欲斷斜日復相催下車何輕盈飄颻似落梅嬌羞初解佩語笑共啣盃啣盃暎歌扇似雲月中見相見不相親不如不相見相見情已深未語可知心胡為守空閨孤眠愁錦衾錦衾與羅幃纏綿會有時春風正澹蕩莫兩來何遅願言三青鳥卻寄長相思光景不待人湏臾髮成絲壯年不行樂老大徒傷悲持此道密意無令矌佳期此詩予家藏樂史本最善今本無憐腸愁欲斷四句他句亦不同數字故備錄之太白號斗酒百篇而其詩精練若此所以不可及也
梔子同心
梁徐悱妻劉三娘詩兩葉雖為贈交情永未因同心何處切梔子最關人唐施肩吾雜曲憐時魚得水怨罷啇與參不如山梔子卻解結同心韓翃詩檳榔滿把能消酒梔子同心好贈人
張正見詠鷄
張正見詠鷄詩曰蜀郡隨金馬天津應玊衡上句用金馬碧雞事下句用緯書玊衡星精散為雞事也以無為有以虛為實影略之句伐材之語非深於詩者孰能為之嚴滄浪乃云張正見之詩雖多亦奚以為豈知言哉
四言詩自然句
江淹別賦春草碧色春水綠波送君南浦傷如之何取諸目前不雕琢而自工可謂天然之句他如梁元帝秋水文波秋雲似羅唐羅昭諫蟋蟀賦羙人在何夜影流波與子佇立徘徊思多抑其次也近世知學六朝初唐而以餖飣生澀為工漸流于不通有改鶯啼曰鶯呼猿嘯曰猿戾為士林傳咲安知此趣耶
樂曲名解
古今樂錄云傖歌以一句為一解中國以一章為一解王僧虔啟曰古曰章今曰解解有多少當是先詩而後聲詩敘事聲成文必使志盡於詩音盡於曲是以作詩有豐約制解有多少又諸曲調皆有辭有聲而大曲又有豔有趍而亂辭者其歌詩也聲者若羊吾夷伊那何之類也豔在曲之前趍與亂在曲之後亦猶吳聲西曲前有和後有送也慎按豔在曲之前與吳聲之和若今之引子趍與亂在曲之後與吳聲之送若今之尾聲羊吾夷伊那何皆辭之餘音嫋嫋有聲無字雖借字作譜而無義若今之哩囉嗹唵吽也知此可以讀古樂府矣
杜詩與包佶同意
包佶詩波影倒江楓與土詩石出倒聽楓葉下同意二句並工未易優劣也
陰火
易澤中有火素問云澤中有陽燄注陽燄如火烟騰騰而起於水面者是也盖澤有陽燄乃山氣通澤山有陰靄乃澤氣通山文選海賦陰火潛然唐顧况使新羅詩陰火暝潛燒是也東坡遊金山寺詩云是時江月初生魄二更月茖天深黑江心似有炬火明飛熖照身棲鳥驚悵然歸臥心莫識非鬼非仙竟何物注引物類相感志山林藪澤晦明之夜則野火生烟散布如人秉燭其色青異乎人火劉須溪批云龍也非是坡公西湖詩又有湖光非鬼亦非仙之句與此可互證
酒龍
陸龜蒙詩花匠礙寒應束手酒龍多病尚垂頭又詠茶詩思量北海徐劉輩枉向人間號酒龍北海謂孔融徐邈及劉伶也
青嵐帚
陳陶詠竹詩云青嵐帚亞思君祖綠潤編多憶蔡邕陳張君祖竹賦青嵐運帚碧空掃烟蔡邕竹贊云綠潤碧鮮紺文紫錢
唐詩不厭同
唐人詩句不厭雷同絕句尤多試舉其略如忽見陌頭楊柳色悔教夫壻覓封侯王昌齡春閨怨也而李頎春閨怨亦云紅粉女兒窓下羞畫眉夫壻隴西頭自怨愁容長照鏡悔教征戍朏封侯王勃九日詩云九月九日望鄉臺他席他鄉送客杯人今巳厭南中苦鴻鴈那從北地來而盧照隣九日詩亦云九月九日眺山川歸心歸望積風烟他鄉共酌金花酒萬里同悲鴻鴈天杜牧邊上聞胡笳詩云何處吹笳薄莫天塞垣高鳥沒狼烟遊人一聽頭堪白蘇武曾禁十九年胡曾詩云漠漠黃沙際碧天問人云此是居延停驂一顧猶魂斷蘇武爭消十九年戎昱湘浦曲云虞帝南廵不復還翠娥幽怨水雲間昨夜月明湘浦宿閨中環珮度空山高駢云帝舜南廵不復還二妃幽怨水雲間當時珠淚垂多少只到而今竹尚斑白樂天詩綠浪東西南北水紅蘭三百九十橋劉禹錫云春城三百九十橋夾岸朱樓隔柳條杜工部詩新春看又過何日是歸年李太白云萬重關塞斷何日是歸年鶯鶯詩自從銷瘦减容光萬轉千廻懶下床不為傍人羞不起因郎憔悴卻羞郎歐陽詹太原妓詩自從銷瘦減容光半是思郎半恨郎欲識舊時雲髻樣開奴床上鏤金箱李賀詠竹云無情有恨何人見露壓烟籠千萬枝皮日休詠白蓮云無情有恨何人見月曉風清欲墮時陸龜蒙送棊客詩云滿目山川似奕棊况當秋鴈正斜飛金門若召楊玄保賭取江東太守歸溫庭筠觀棊詩云閑對奕秋傾一壼黃羊枰上幾成都他時謁帝銅池水便賭宣城太守無
簏簌
唐李郢詩薄雪燕蓊紫燕釵釵垂簏簌抱香懷一聲歌罷劉郎醉脫取明金壓繡鞋簏簌下垂之貌又作&#62690;&#63139;鹿&#62690;&#63139;敕李賀春坊正字劍子歌挼絲團金懸&#62690;&#63139;鹿&#62690;&#63139;敕其義一也薛君采語予云
讀書萬卷
杜子羙云讀書破萬卷下筆如有神此子羙自言其所得也讀書雖不為作詩設然胷中有萬卷書則筆下自無一點塵矣近日士夫爭學杜詩不知讀書果曾破萬卷乎如其未也不過拾離騷之香草丐杜陵之殘膏而已又嘗記宋宣政間文人稱翟水文葉夢得汪藻孫覿四人孫嘗自評曰吾之視浮溪浮溪之視石林各少十年書石林視翟忠惠亦然識者以為確論今之學文者果有十年書乎不過抄玊篇之難字效紅勒之軋亂而巳乃反峻其門墻高自標榜必欲晚古人而薄前輩何異蜉蝣撼大樹乎
呂用之
唐呂用之在維揚日佐高駢專權擅政有商人劉&#62677;&#63140;負妻裴氏有國色用之以陰事搆取&#62677;&#63140;負憤惋因成詩三首曰寶釵分股合無緣魚在深淵日在天得意紫鸞休舞鏡斷踪青鳥罷啣錢金盃倒覆難收水玊軫傾欹嬾續絃從此蘼蕪山下過只應將淚比流泉鸞辭舊伴知何止鳳得新梧想稱心紅粉尚殘休冪冪白雲將散信沉沉巳休磨琢投期玊嬾更經營買咲金願作山頭似人石丈夫衣上痕深舊甞遊處徧尋看覩物傷情死一般買笑樓前花已謝畫眉窓下月空殘雲歸巫峽音容斷路隔星河去住難莫道詩成無淚下淚如泉涌亦湏乾詩成吟咏不輟一日晚見一虬髩者叟行步迅疾眸光射人揖&#62677;&#63140;負曰子哀心有何不平之事&#62677;&#63140;負具對之叟夜果入用之家化形於斗拱之上叱用之曰所取劉氏之妻併其寶貨速還之否則隨刃落矣用之驚惶夜遣幹事齎金併裴氏還&#62677;&#63140;負&#62677;&#63140;負夜從舟去虬髩亦無踪跡
集句
亡友安公石嘉州人妙於集句以鱸魚正羙不歸去對瘦馬獨吟真可哀又□君酌我一斗酒與爾共消萬古愁又梁間燕子聞長歎【李義山句】樓上花枝笑獨眠【劉長卿】水國蓮花府【韓翃】雲帆楓樹林【杜工部】又集杜句吊葉叔晦讀者為之泣下其詩云臨江把臂難再得便與先生成永訣文章曹植波浪濶死為星亦不灭老去新詩誰與傳男兒性命絕可憐出門轉盼巳陳跡妻子山中哭向天中夜起坐萬感集人生有情淚沾臆鳳凰麒麟安在哉石田茅屋荒蒼苔君不見空墻日色晚悲風為我從天來
鏡殿
唐高宗造鏡殿武后意也四壁皆安鏡為白畫秘戲之需帝一日獨坐其中劉仁轨奏事入驚走下階曰天無二日土無二王臣見四壁有數天子不祥莫大焉帝立命剔去后聞之不悅帝崩後復建之楊廉夫詩鏡殿青春秘戲多玊肌相照影相摩六郎酣戰明空笑隊隊鴛鴦漾淥波
書貴舊本
觀樂生愛收古書甞言古書有一種古香可愛余謂此言末矣古書無訛字轉刻轉訛莫可考證余於滇南見故家收唐詩紀事抄本甚多近見杭州刻本則十分□□□□□陶淵明集遺季札贊草堂詩餘舊本書坊射利欲速售減去九十餘首兼多訛字余抄為拾遺辯誤一卷先太師收唐百家詩皆全集近蘇州刻則每本減去十之一如張籍集本十二卷今只三四卷又傍取他人之作入之王維詩取王涯絕句一卷入之詫於人曰此□之全集以圖速售今王涯絕句一卷在三舍人集之中將誰欺乎此其大關繫者若一句一字之誤尤多畧舉數條如王渙李夫人歌修嫮穠華銷歇盡修嫮訛作德所武元衡詩劉琨坐嘯風清塞訛作生苑琨在邊城則清塞字為是焉得有苑乎杜牧詩長空澹澹沒孤鴻今妄改作孤鳥沒平仄亦拗矣杜詩七月六日苦炎蒸俗本蒸作熱紛紛戲蝶過開幔俗本開作閒不知子羙父名閒詩中無閒字□□上夜關今俗本作卜夜間曾閃朱旗北斗殷妄改殷作□成何文理前人已辯之矣劉巨濟收許渾詩湘潭雲盡□□出今俗本烟作山亦是淺人妄改湘水多烟唐詩中流欲□見□烟是也烟字大勝山字李義山詩瑤池宴罷留王母金屋妝成貯阿嬌俗本作玉桃偷得憐方朔直似小兒語耳陸龜蒙宮人斜詩草著愁烟似不春俗本作草尉如烟似不春尤謬小詞如周羙成愔愔坊曲人家坊曲妓女所居俗改曲作陌張仲宗詞東風如許惡俗改如許作妬花平仄亦失貼孫夫人詞日邊消息空沉沉俗改日作耳東坡玊如纖手嗅梅花俗改玉如作玉奴其餘不可勝數也書所以貴舊本者可以訂訛不獨古香可愛而巳
弓琱
天順初英廟大獵從官皆戎服弓矢以護蹕應制賦詩有祭酒劉 某詩以琱弓為弓琱大學生輕薄者帖詩於監門云獵羽楊長共友僚琱弓詩倒作弓琱祭酒如今為酒祭行&#63141;&#63112;官何以達廷廟廣東舉人王佐復上詩於劉云樂羊終是愧巴西許下惟聞哭習脂豈是先生無好句弓琱何愧古人詩本為能得司成之喜劉覽之愈怒其後王佐刻其桐鄉詩具載此首遂大傳其事
石苔可踐
隋王無功詩石苔應可踐樷枝幸易攀清溪歸路直乘月醉歌還閑詠此詩有疑難者曰石苔之滑踐之豈不顛余曰非也觀詩中一幸字便得其解盖言石苔本難踐幸有樷枝可攀援耳古人用意湏三思乃得之謝靈運詩苔滑誰能步葛弱豈可捫此反其意唐杜審言詩攀崖踐苔易迷路出花難又順用無功詩意也章後齋聞予此言所見略同因成一絕云哲匠應機成羙錦東風隨處點春功若求巧出天然處正在時人話柄中
賞梅懸燈
余少年與恒忱二弟賞梅世耕庒懸挂燈於梅枝上賦詩云疏梅懸高燈照此花下酌只疑梅枝然不覺燈花落王浚川見而賞之曰此奇事奇句古今未有也近閱趙德莊眼兒媚詞云黃昏小宴到君家梅粉試春華暗香素蕋橫枝疏影月淡風斜○更燒紅燭枝頭挂粉蠟鬥香奢元宵近也小園先試火樹銀花
京師易春晚
杜審言詩始出鳳凰池京師易春晚奇句也盖言繁華之地流景易邁李頎詩好在長安行樂地空令歲月易蹉跎亦此意耳近刻本改作陽春晚非也幸唐詩品彙可證余嘗言古書重刻一番差訛一番一苦於人之妄改二苦於匠之刀誤書所以貴舊本以此
晚唐兩詩脉
晚唐之詩分為二派一派學張籍則朱慶餘陳標任蕃章孝標司空圖項斯其人也不派學賈島則李洞姚合方干喻鳧周賀九僧其人也其間雖多不越此二派學乎其中日趨于下其詩不過五言律更無古體五言律起結皆平平前聯俗語十字一串帶過後聯謂之頸聯極其用工又忌用事謂之點鬼簿惟搜眼前景而深刻思之所謂吟成五個字撚斷數莖鬚也余嘗笑之彼之視詩道也狹矣三百篇皆民間士女所作何嘗撚鬚今不讀書而徒事苦吟撚斷肋骨亦何益哉晚唐惟韓柳為大家韓柳之外元白皆自成家餘如李賀孟郊祖騷宗謝李義山杜牧之學杜甫溫庭筠權德輿學六朝馬戴李益不墜盛唐風格不可以晚唐目之數君子真豪傑之士哉彼學長籍賈島者真處裩中之蝨也○【二派見張洎集序項斯詩非余之臆說也】
詩用兒字
古詩有用近俗字而不俗者如孫光憲採蓮詩曰菡蓞香連十頃陂小姑貪戲採蓮遅晚來弄水船頭濕更脫紅裙裹鴨兒李群玊釣魚詩曰七尺青竿一丈絲菰蒲葉裡逐風吹幾回舉手拋芳餌驚起沙灘水鴨兒又贈琵琶妓詩有曰我見鴛鴦飛水去君還望月苦相思一雙裙帶同心結早寄黃鶯孤鴈兒盧仝新年亦有詩云新年何事最堪悲病客還聽百舌兒太歲只遊桃李徑青風肯換歲寒枝
封使君
古傳記言漢宣城郡守封邵一日化為虎食郡民民呼曰封使君即去不復來其地謠曰莫學封使君生不治民死食民張禺山詩曰昔日漢使君化虎方食民今日使君者冠裳而喫人又曰昔日虎使君呼之即慚止今日虎使君呼之動牙齒又曰昔時虎伏草今日虎坐衙大則吞人畜小不遺魚蝦或曰此詩太激禺山曰我性然也余嘗戲之曰東坡嬉笑怒罵皆成詩公詩無嬉笑但有怒罵耳
&#62730;&#63140;白腹帩頭
段成式漢上題襟集與溫庭筠倡和詩章皆務用僻事其中一絕云柳雪烟梅隱青樓殘日黃鸝語未休見說自能裁礻&#63140;白腹不知誰更著帩頭按梁王筠詩詠裁衣有云裲襠雙心共一抹礻&#63140;白腹兩邊作八撮襻帶雖十不忍縫開孔裁穿猶未達其曰礻&#63140;白腹丈今之裹肚也古樂府羅敷行云少年見羅敷脫帽著帩頭
塞上梅
唐王建塞上梅詩云塞上路傍一株梅年年花發黃雲下昭君已沒漢使回前後征人惟繫馬日夜風吹滿隴頭還隨流水東西流此花若近長安路九衢年少無攀處按此詩則塞上斧氷斲雪之地亦有梅花可謂異矣詳詩之旨以為漢使送昭君時所種抑又異矣而昔人咏梅花及賦昭君未有引此者特表出之元老滇南楊文襄公【一清】塞上詩云酒店茶房梅樹無梅無酒無茶雲外行行白鴈風前陣陣黃沙則地名梅樹盖亦有因而王建所賦殆非虛也
鴻嘶猿唳
周賀詩鴻嘶荒壘閉鴻未聞嘶也近日一士夫詩枕上聞猿唳余弟敘菴戲之曰猿變為鶴矣
袁紹盃
後漢鄭玄傳袁紹總兵冀州遣使要玄大會賓客玄最後至乃筵升上坐飲酒一斛紹客多豪俊並有才說玄依方辨對咸出問表莫不嗟服杜詩江上徒逢袁紹盃公以玄自比為儒而逢世亂也湏溪批云如此引袁紹事不曉噫湏溪眯目之言不曉真不曉也王洙注引河朔飲事尤無干涉不讀萬卷書不能觧讀杜詩信哉
元微之唐憲宗挽詞
天寶遺餘事元和盛聖功二兇梟帳下三叛斬都中始服沙陀虜方吞邏逤戎狼星如要射猶有鼎湖弓二兇謂楊惠琳李師道傳首京師三叛謂劉闢李錡吳元濟斬於都市斯亦近詩史矣
嶺南異景
元微之送客遊嶺南一詩頗著異聞其云波心擁樓閣矢&#63140;見外布星辰自注交廣間南極漸高北極淩低矢&#63140;見度外星辰至眾如五曜者皆不在星經今按波心樓閣指蜃氣規如天文書黃帝使鬪苞授矢&#63140;見之矢&#63140;見用字亦不苟又云曙朝霞晱晱海夜火燐燐注云海水夜擊之則光如火陰火潛然之謂也又云果然皮勝錦吉了語如人果然猿屬莊子所云復猶果然是也吉了鳥名秦吉了能人語又云水面波疑索&#63140;攵山頭虹似巾注虹音近綘
古詩二言至十一言
黃帝彈歌斷竹厂&#63141;尗木飛土逐肉二言之始也詩頌振振鷺鷺于飛鼓咽咽醉言歸三言之始也欝陶乎予心顏厚有忸怩五言之始也詩雅我不敢效我友自逸八言之始也杜詩男兒生不成名身巳老九言也李太白黃市鑄鼎於荊山鍊丹砂丹砂成騎龍飛上太清家十言也東坡詩山中故人應有招我歸來篇十一言也我不敢效我友自逸亦可作兩句若長吉酒不到劉怜墳上土八言一句渾全
仙媼
北齊竇泰其母夢風雷暴起電光奪目駃寤而驚汗遂有娠期而不產大懼有巫媼曰渡河湔裙產子必易從之生泰宋胡宿銀河詩猶餘仙媼湔裙水幾見星妃度韈塵用此事也
劉駕絕句
劉駕晚唐人詩一卷余家舊有之今逸其本嘗記其四首其一春夜云一別杜陵歸未期祗憑魂夢接親知近來欲睡渾難睡夜夜夜深聞子規其二秋懷云歲歲干戈阻路岐望山心切與心違秋來何處開懷抱日日日斜空醉歸望月云清秋新霽與君同江上高樓倚碧空酒盡露零賓客散更更更漏月明中晚登成都迎春閣云朱櫛凭闌眺錦城烟籠萬井二江明香風芇閣花滿樹樹樹樹頭啼曉鶯詩頗新異聊為筆之近閱司馬才仲無題二首云香夢依稀逐斷雲桃根渡口惜離分春愁滿纸無多句句句句中多為君其二肌生香雪步生蓮一捻腰肢一捻年頻見樽前渾不語心心心在阿誰邊盖效之也
樂府誤字
陝西近刻左克明樂府本節郭茂倩樂府詩集誤字尤多略舉一二如讀曲訶云逋髮不可料憔悴為誰覩欲知相憶時但看裙帶緩幾許逋髮謂髮之散亂未料理也逋字下得妙今改作通髮何解也今據郭本正之又烏棲曲云宜城酘酒今行熟酘酒重釀酒也不知何人妄改作投泊酘酒熟則有理投泊豈能熟也雖郭本亦誤按北堂書抄云宜城九醞酒曰酘酒并引此句晉曰紵舞詞羅礻&#63140;圭徐轉紅袖揚何承天芳樹曲微飈揚羅礻&#63140;圭皆誤礻&#63140;圭作鞋
文選生烟字
宋人小說謂劉禹錫竹枝詞瀼西春水縠文生乃生熟之生信是文選謝眺詩遠樹瞹芊芊生烟紛漠漠亦然小謝之句實本靈運靈運撰征賦云披宿莽以迷徑覩生烟而知墟
苜蓿烽
岑參塞上詩首苜蓿烽邊逢立春葫蘆河上淚沾巾塞外無州郡城驛沙漠無際望中惟有烽堠故以烽計程五烽而當一驛如苜蓿烽白龍烽狼居烽是也三藏西域記葫蘆河上狹下寬以形名之亦見西域記
陶弼
陶弼宋仁宗時人有詩名仕於兩廣詩絕似晚唐宋文鑑選其二首虔化縣云暖雪梅花樹晴雷贛石溪出嶺云天文离卷石人影背含沙其他如僧寺云花露生瓶水松風落架書早行云照枕殘雞月吹燈落葉風李洞喻鳧可相伯仲也
唐詩翻三百篇意
唐劉采春詩冉&#63140;阝年离別日只道往桐廬桐廬人不□今得廣州書此本詩疏何斯違斯一句其疏云君子既行王命於彼遠方謂適居此一處今復乃此去更轉遠於餘方韋蘇州詩春潮帶雨晚來急野渡無人舟自橫此本於詩汎彼栢舟一句其疏云舟載渡物者今不用而與眾物汎汎然俱流水中喻仁人之不見用其餘尚多類是三百篇為後世詩人之祖信矣
石榞
杜工部上後園山腳詩石榞遍天下水陸兼浮沉注曰唐韵榞音原木名沈曰石榞其子如芎藭其皮可以禦饑時天下荒亂小民轉溝壑水陸並載石榞以充糧也或曰善本止是原字
白缶&#63140;咅
儲光羲京口題崇上人山亭詩呌呌海鴻聲軒軒江燕翼寄言清凈者閭閻徒白缶&#63140;&#62791;缶&#63140;&#62791;裴畢切&#63112;別名其音與翼韵不叶或是菩字菩唐韵音蒲北反草也言閭閻民窮惟白草而巳
杜牧之
律詩至晚唐李義山而下惟杜牧之為冣宋人評其詩豪而豔宕而麗於律詩中特寓拗峭以矯時弊信然
漢古詩逸句
庭中有奇樹上有悲鳴蟬○泛泛江漢萍飄蕩永無根○青青陵中草傾葉&#63150;日文巾&#63151;朝日陽春被惠澤枝葉可攬結○餓狼食不多饑豹食有餘○蝴蝶遊西園莫宿樹間○天霜木葉下鴻鴈當南飛【古詩四十餘首文選收其十九首今其遺句見於類書多有之聊錄其一二斷珪缺壁猶勝瓦礫如山也】人遠精神近寤寐夢容光【無名氏】初秋北風至吹我章華臺浮雲多暮色似從崦嵫【同上】石上生菖蒲一寸八九節仙人勸我食令人好顏色【同上】羈縶繫世網進退維凖繩【江偉】去婦不顧門萎韭不入園【諸葛孔】探懷授所歡願醉不顧身【王仲宣】皎月垂素光玄雲為髣髴【劉公幹】玄景如暎壁繁星如散錦【廋闡】金荊特作枕紫荊特作床【古歌】爭先非吾事靜照在忘求【王右軍】來若迅風散逝如歸雲征【李克】翕如翔雲會忽若驚風散【棗腆】遙看野樹短遠望樵人細【虞騫】黃鳥鳴相追交交弄好音【古詩】相思心既勞相望脰亦悁【陸彥聲】迅飈翼華盖飄颻若鴻飛【石崇】玄清渺渺觀浴景出東渟【仙詩】逍遙玄津際轡景落滄溟【上】
子書傳記語似詩者
羙色不同面悲音不共聲【論衡】片玊可以奇奚必待盈尺【抱朴子】兩江珥其市九橋帶其流【楊雄】生無一日歡死有萬世名【列子】善御不忘馬善射不忘弓【韓詩外傳】文綉被臺榭菽粟食鳧鴈【晏子】日日獻玊衣旦旦進玊食【列子】駿馬養外廄羙人充下陳【戰國策】操行有常賢仕宦無常遇【王充】觸露不搯葵日中不剪韭【古諺】飛鳥號其群鹿鳴求其友【楚辭注】膏以肥自&#62681;&#63139;炳翠以羽殃身【蘇秦】薰以香自燒膏以明自煎【陳留父老】良將如收電可見不可追【抱朴子】高不絕山阜跛羊升其顛深不絕涓流稚子浴其淵【牟子】急行無善步促柱少和聲【王充】孔子辭廩丘終不盜帶鉤許由讓天下終不利封侯【淮南】高山尋雲霓深谷肆無景【羊祜疏】南遊罔穴&#63139;艮野北息沉墨鄉【淮南】日回而月周時不與人遊【淮南】百里不販樵千里不販□【古諺】兩貴不可同兩勢不可雙【說苑】女愛不敝席男歡不盡輪【鬼谷子】御馬不釋策操弓不反檠【家語】鵲巢知風起獺宀&#63139;几知水生【韓詩外傳】豊屋知名家喬木知舊都【呂覽】井水無大魚新林無長木【上】餓狼守庖廚餓虎牧牢豚【仲長繞昌言】代馬依北風越鳥翔故巢【吳越春秋】荊山不貴玊鮫人不貴珠【韓詩外傳】蠹蝝仆柱梁蚊虻走牛羊【新序】青崖若點黛素湍如委練【羅含湘中記】白沙如霜雪赤岸若朝霞【上】洞庭對岳陽脩眉鑒明鏡【上】神丘有火穴火&#63139;几景照千里崙有溺水鵝毛不能起【玄中記】日南有野女群行不見夫其狀皛且白祼袒無衣礻&#63140;需【唐蒙慱物記】蟪蛄鳴於朝寒螿鳴於夕【風土記秋日】虫&#63140;&#63094;成市於朝蚊成市於夕【夏】煦氣成虹霓揮袖起風塵【劉郡趙都賦】不寶咫尺玊而愛寸陰旬【司馬法】皷聲不過閶鐸聲不過閬【上】鐸以聲自毀膏以明自鑠【淮南】大江如索帶舟舩如鳧鴈【郡國志】跣跗被啇舄重譯吟詩書【王充】醴泉有故源嘉禾有舊根○白壁不可為容容多後福【左雄傳】仲尼長東魯大禹出西羗【晉書戴叔鸞傳】明月不妄暎蘭葩豈虛鮮【郭璞】新霽青陽升天光入隙中【佛經】日從蒙汜出照樹初無影【上】隴坂縈九曲不知高幾里【二秦記】高樹翳朝雲文禽蔽淥水【應璩】流鼓怒浪靜樹振驚○搖木不生危松栢不處卑【國語】遁關不可復亡犴不可再【淮南】一淵不兩蛟【淮南】兩雄不並棲【三國志】
應真
晉寧唐池南侍御【琦】從余為詩一日觀禪藻集梁昭明太子同泰寺浮圖詩云梵世陵空下應真蔽景趨梵世事則知之矣應真何說也余曰子不觀文選及坡詩乎文選天台山賦云王喬控鶴以冲天應真飛錫以躡虛注引百法論曰應真謂羅漢也東坡贈杜介詩曰應真飛錫過絕潤度雲鳥注亦引文選云云池南檢二書果然他日謂余曰先生何以精通佛書如此余曰此儒書引佛書云尔荒誕旁行之書焉暇究之乎
湓浦衣帶
陸魯望寄江州司馬詩湓浦嘗聞似衣帶廬峯見說□香爐此二句極工盖用何遜詩湓城俯湓水湓水縈如帶日夕望高樓耿耿青雲外而注不知引
古詩十九首拾遺
閨中有一婦搗衣寄遠人深夜不安寢杵聲聞四隣夫婿從軍久別離無冬春欲寄向何處邊塞多風塵蘭茞徒芬香無由近君身此古詩十九首之遺也鍾嶸云古詩凡四十餘首陸機所擬十餘首至梁昭明選十九首其餘有見於樂府及玊臺新詠者若上山採蘼蕪橘袖垂華實紅塵蔽天地十五從軍征四坐且莫諠悲與親友別穆穆清風至蘭若生春陽步出城東門白陽初生時凡十首皆首尾全近又門&#63141;免類要及北堂書鈔修文殿御覽會合叢殘得此首其碎句無首尾者載之於詩話補遺
搥碎黃鶴樓
李太白過武昌見崔顥黃鶴詩歎服之遂不復作去而賦金陵鳳凰臺也其事本如此其後禪僧用此事作一偈云一拳搥碎黃鶴樓一腳踢翻鸚鵡洲眼前有景到不得崔顥題詩在上頭傍一遊僧亦舉前二句而綴之曰有意氣時消意氣不風流處也風流又一僧云酒逢知巳藝壓當行元是借此事設辭非太白詩也流傳之久信以為真宋初有人偽作太白醉後荅丁十八詩云黃鶴高樓巳搥碎一首樂史編太白遺詩遂收入之近日觧學士縉紳吊太白詩云也曾搥碎黃鶴樓也曾踢翻鸚鵡洲殆類優伶之語噫太白一何不幸耶

【六十一卷】＋詩類八
【詩類八】＋烏鹽角＋溫泉石刻 ＋鐃歌曲＋昔昔鹽＋解紅 ＋卿雲歌＋古歌銅雀詞＋朱鷺 ＋尤延之落梅海棠二詞＋玊樹曲＋元明宗時童謠 ＋薛沂叔守歲詞 ＋阿嚲廻＋楊柳索春饒＋小梁州＋鷓鴣天＋胡無人行 ＋焬帝曲名 ＋牧菴詞＋踏莎行＋朝天紫＋泥人嬌＋哀曼 ＋點絳唇
太史升菴文集六十一卷 成都楊慎著　從子有仁編輯 後學趙開美校
烏鹽角
曲名有烏鹽角江鄰幾襍志云始教坊家人市鹽得一曲譜於子角中翻之遂以名焉戴石屏有烏鹽角行元人月泉吟社詩山歌聒耳烏鹽角村酒柔情玊練礻&#63140;追
溫泉石刻
又於臨潼驪山之溫湯見石刻元人一詞曰三郎年少客風流夢繡嶺蠱瑤環漸浴酒發春海棠睡暖笑波生媚荔子漿寒况此際曲江人不見偃月事無端羯鼓三聲打開蜀道霓裳一曲舞破潼關馬嵬西去路愁來無會處但淚滿關山空有香囊遺恨錦襪傳看玊笛聲沉樓頭月下金釵信杳天上人間幾度秋風渭水落葉長安再過之石以磨為別刻矣
鐃歌曲
漢鐃歌十八曲自朱鷺至石溜古今樂錄謂其聲辭相雜不復可分是也大字是辭細字是聲聲辭合寫故致然爾此說卓矣近世有好奇者擬之韻取不恊字用難訓亦好古之弊矣
昔昔鹽
梁樂府夜夜曲或名昔昔鹽昔即夜也列子昔昔夢為君鹽亦曲之別名
解紅
曲名有解紅者今俗傳為呂洞賓作見物外清音其名未曉近閱和凝集有解紅歌云百戲罷五音清解紅一曲新教成兩箇瑤池小仙子此時奪郤柘枝名樂書云優童解紅舞衣紫緋繡礻&#63140;需銀帶花鳳冠盖五代時人也焉有呂洞賓在唐世預填此腔耶
卿雲歌
太平御覽引卿雲歌卿雲爛兮巒漫漫兮巒今諸書所引誤作礼
古歌銅雀詞
古歌詞長安城西雙貝闕上有一雙銅雀宿一鳴五谷生再鳴五谷熟今文選注所引遺一宿字遂不可韻難讀
朱鷺
古樂府有朱鷺曲解云因飾鼓以鷺而名曲焉又云朱鷺咒鼓飛於雲末徐陵詩有梟鍾鷺鼓之句宋之問詩稍看朱鷺轉尚識紫騮嬌皆用此事盖鷺色本柏漢初有朱鷺之瑞故以鷺形飾鼓又以朱鷺名鼓吹曲也梁元市放生池碑云玄龜夜夢終見取於宋王朱鷺晨飛尚張羅於漢后與朱鷺飛雲末事相叶可以互證補樂府解題之缺
尤延之落梅海棠二詞
尤延之瑞鷓鴣詞二首一詠落梅一詠海棠皆絕妙落梅詞云清溪西畔小橋東落葉紛紛水映空五夜客愁花片裏一年春事角聲中歌殘玊樹人何在舞破山香曲未終郤憶孤山歸醉路馬啼香雪襯東風海棠詩云兩株芳蕋傍池陰一笑嫣然抵萬金烈火照林光灼灼彤霞射水影沉沉曉粧無力燕支重夜醉方酣酒暈深定自格高難著句不應工部摠無心二首詠二花句句見題而風味脫洒何羡唐人乎
玊樹曲
壁月夜瓊樓春蓮舌冷冷詞調新當時學士盡豐祿直諫犯顏無一人歌未闋歡未歇晉王劍上粘腥血君臣猶在醉鄉中一面已無陳日月
元明宗時童謠
牡丹紅禾苗空牡丹紫禾苗死明帝在位五月而崩廟諱乃和字也
薛沂叔守歲詞
薛泳字沂叔其守歲青玊案詞云一盤清夜江南果喫果看書只清坐一年心事半生牢落儘向今宵過○此身本是山中个纔出山來便差錯手種青松應長大縳茅深處抱琴歸去又是明年那此詞雖俚俗自是晚宋詞體曹東畝劉後村饒為之那乃个切語助辭後漢書公是韓伯休那注那語反聲集韵作那又作口&#63140;柰又那與柰通東方朔傳柰何乎陛下韓文柰何乎公言無柰之何也杜詩杖藜不睡誰能那
阿嚲廻
太白詩羌笛橫吹阿嚲廻番曲名張佑集有阿濫堆盖飛禽名明皇御玊笛采其聲翻為曲子即此也番人無字止以聲傳故隨中國所書人各不同耳難以意求恘
楊柳索春饒
張小山小桃紅詞云一汀烟柳索春饒添得楊花鬧盻殺歸舟木蘭棹水迢迢畫樓明月空相照今番瘦了多情知道寬褪翠裙腰○蔞蒿穿雪動楊柳索春饒山谷詩也此詞用之今刻本不知改繞為愁不惟無韵且無味矣
小梁州
賈逵曰梁米出於蜀漢香美愈於諸梁號曰竹根黃梁州得名以此秦地之西燉煌之間亦產梁米土沃類蜀故號小梁州曲名有小梁州為西音也
鷓鴣天
唐鄭嵎詩春遊鷄鹿塞家在鷓鴣天【詞名鷓鴣天本此】
胡無人行
古胡無人行云望胡地何嶮側斷胡頭脯胡臆太白胡無無人行效其語喋胡血履胡腸胡無人漢道昌樂府詩集不載古詞太平御引其遺句耳
焬帝曲名
玊女行觴神仙留客皆焬帝曲名
牧菴詞
姚牧菴醉高歌詞云十年燕月歌聲幾點吳霜髩影西風吹起鱸魚興巳在桑榆暮景○榮枯枕上三更傀儡塲中四并人生幻化如泡影幾箇臨危自省○牧菴一代文章巨公此詞高古不减東坡稼軒也
踏莎行
韓翊詩踏莎行草過春谿【詞名踏莎行本比】
朝天紫
朝天紫本蜀牡丹花名其色正紫如金紫大夫之服色故名後以為曲名今以紫作子非也見陸游牡丹譜
泥人嬌
俗謂柔言索物曰泥乃計切諺所謂軟纏也杜子美詩忽忽窮愁泥殺人元微之憶內詩顧我無衣搜畫匣泥他沽酒拔金釵非烟傳詩曰郎心應似琴心怨脉脉春情更泥誰楊乘詩晝泥琴聲夜泥書元鄧文原贈妓詩銀燈影裏泥人嬌柳耆卿詞泥歡邀寵最難禁字又作言&#63140;尼花間集黃鶯嬌轉言&#63140;尼芳妍又記得泥人微歛黛字又作妮王通叟詩十三妮子綠窻中今山東目婢曰小妮子其語亦古矣
哀曼
晉鉦滔母孫氏空侯賦曰樂操則寒條反榮哀曼則晨華朝灭曼與慢通亦曲名如石州慢聲聲慢之類
點絳唇
江淹詠美人春遊詩白雪凝瓊貌明珠點絳唇【後世詞名本此】

【六十二卷】＋字學一
【字學一】＋王字 ＋檮音稠＋筆陣圖＋夠字 ＋驚帆 ＋羲之古字 ＋善字訓多 ＋石刻 ＋石鼓文＋鴻篆 ＋夢英篆＋大小篆＋湛涔同字 ＋泊薄同字 ＋喻歈同字 ＋彏彍同字 ＋谷&#63140;丸極同義 ＋草書百韻歌＋荊公字說 ＋文字 ＋十字平音 ＋潭帖 ＋李白帖＋素靖二帖 ＋備音賠＋皇象書帖 ＋署書 ＋擘窠書＋王右軍書 ＋古書俗書 ＋張飛書＋范文正書 ＋東坡書＋朱文公學曹操書＋枹朴子論書＋袁裒論書 ＋張有論六書＋郝經論書 ＋山谷論草書＋袁昂書評 ＋旖儺旖旎 ＋&#61127;胥 ＋苛藐藎＋大字古音 ＋渴筆 ＋重違 ＋虞娛同＋查字考＋鋄瓖 ＋羡衍 ＋音辭 ＋瑟居 ＋張禺山戲語
太史升菴文集六十二卷 成都楊慎著　從子有仁編輯 後學趙開美校
王字
古篆三畫均為玊二畫近上為王王加二曲於旁為&#63125;音栗治玊之工周禮玊人是恘呂氏春秋有公玊姓漢公玊帶其後也自篆改為隸後人皆不識玊字矣
檮音稠
史記上有檮蓍下有伏龜徐廣云檮音稠左傳八元八凱有檮戭漢書藝文志有公檮生師古曰檮直由切其字从木霍去病傳有檮余山獨孟子檮杌之檮今音濤盖因陸德明九經釋音而誤也左傳杜預史曰檮杌凶頑無檮匹也以此證之則檮杌亦當音稠
筆陣圖
筆陣圖乃羊欣作李後主續之今陝西刻石李後主書也以為羲之誤矣
夠字
廣雅曰夠多也音遘今人謂多曰夠少曰不夠是也文選魏都賦繁富夥夠不可單究五臣注誤音作平聲不知夠究本文自恊韻也
驚帆
曹真有名駃號驚帆言馳驟如風帆也俗遂制颿字音義與帆同然亦贅矣
羲之古字
羲之諸帖多用古字古山山之嶺但作領漢書梅領隃領是也蘭亭帖崇山峻領實述用之唐禇遂良加山作嶺贅也又書岷嶺作汶領初月帖淡悶干嘔淡古淡液之淡干古干濕之干今以淡作痰干作乹非也
善字訓多
古書善字訓多毛詩女子善懷前漢志岸善崩後漢記蚕麦善收晉春秋陸雲善咲皆訓多也
石刻
字書于碑碣比之簡牘已難得刻手精尤為難古刻之存於今者岣嶁山禹碑是夏時刻工所成石鼓為周刻夏承碑雅州高孝廉碑夾江縣酒官碑新都縣王稚子石闕皆漢刻然皆篆禾&#63140;留八分筆畫齊勻無綰牽折搭不見其難且工晉王獻之保母帖自書上甎晉工刻之宋潛溪評以為勝蘭亭盖刻工之妍也唐顏魯公書碑令家僮刻之恐俗工失其筆意至李北海手自刻之者數碑碑中書黃仙鶴刻或云伏靈芝刻或云元省已刻皆公自刻而詭撰此名也元趙子昂書得茅紹之刻手精毫髮不失紹之在江南以此技致富晚有會稽李璋者出自云勝紹之紹之試令刻之于字下一磔一運而就紹之乃服絕藝信亦自有人哉
石鼓文【此條與前古書俗語大小篆二條可互考訂】
石鼓文韋應物以為周宣王臣史籕作韓退之蘇子瞻皆以為然而後人或以為後周宇文時所刻則疑之卑之甚矣予按宣王之世去古未遠所周皆科斗籕文今觀說文所載籕文與今石鼓文不同石鼓乃類小篆可疑一也觀孔子篆比干墓及吳季札墓尚是科斗則宣王時豈有小篆乎又按南史襄陽人伐古冢得玊鏡竹簡古書江淹以科斗字推之知為宣王時物則宣王時用科斗書可知矣鞏豐云岐本周地平王東遷以賜秦襄公矣自此岐地屬秦秦人好田獵是詩之作其在獻公之前襄公之後乎地秦地也字秦字也其為秦物可知此說有理予切信之書之以俟知者
鴻篆
謝莊詩義標鴻篆宋詔嘉篆缺文皆謂書也王融詩金騰開碧篆又云彩標紫毫華垂丹篆文人用往篆皆同南史青箱起燄素篆從風言焚書也
夢英篆
夢英好篆書而無古法其自敘云落筆無滯縱橫得宜大者縮其勢而漏其白小者均其勢而伸其畫此正其病處而居之不疑所以不可救藥沉疴入髓矣夢英篆傳於今者有篆書偏傍亦不工緻郭忠恕答之書云見寄偏傍五百三十九字按說文字源惟有五百四十部了字合收在子部今目錄妄有更改又集觧中誤收去部在注中今檢點偏傍少晶惢至龜弦五字故知林氏虗誕誤於後進小說見宜焚之忠恕所稱林氏者林罕夢英偏旁全依林罕小說而忠恕謂小說宜焚深不足於彼也書末云何人知之英公知之正謂其不知耳
大小篆
再考贊皇山中吉日癸己字乃周穆王書其時代遠在宣王之前然贊皇山石刻乃是小篆而宣王石鼓郤是古文籕書此又大篆小篆並用之明證也
湛涔同字
論衡云旱火變也湛水異也又引天官書正月朝占四方之風風從南方來者旱從北方來者湛又曰一湛一旱時氣也又曰日月之行出入三道出北則湛出南則旱淮南子旱雲烟火涔雲波水又曰國有九年之蓄雖涔旱災害之殃民莫窮困流離也又曰涔水不能生魚鱉涔水行潦也湛涔音義同皆古字借用
泊薄同字
老子道德經薄作泊王充論衡酒之泊厚同一麴蘖人之善惡同一元氣又曰人生於陰陽有渥有白玊生于石有純有駮泊薄同一字也
喻歈同字
喻歈二字並有平去二音說文引相如凡將篇淮南嗙喻盖曲名也與吳歈巴歈同其字或從口或從欠亦猶歎之與嘆嘯之與歗唉之與欸也
彏彍同字
唐府兵變為彍騎彍壹&#63140;殳弓弩也字又作彏尸子曰鴻鵠在上杆弓彏弩待之若發若否問二五弗知非二五難記也欲鴻之心切也
谷&#63140;丸極同義
爾雅谷&#63140;丸音劇郭璞曰疲極也相如子虗賦徼谷&#63140;丸受詘說文谷&#63140;丸勞也燕人謂勞曰極字一作&#62343;&#63140;丸俗又作&#62343;&#63140;丸皆筆勢小變耳別作歹&#63140;彖方言引春秋外傳余病歹&#63140;彖矣又作&#62672;&#63140;彖音義並同晉人但用極世說新語顧和謁王導導小極對之疲睡啇芸小說載明帝問沐啟云沐伏久勞極不審尊體何如帝答之曰去垢甚佳身不極也後讀神農本草云勞極洒洒注極谷&#63140;丸倦也則極字反古於谷&#63140;丸歹&#63140;彖諸字晉人所用當是從本草未可以為俗書也
草書百韻歌
草書百韻歌乃宋人編成以示初學者託名于羲之近有一庸中書取以刻石而一鉅公序之信以為然有自京師來滇持以問余曰此羲之草韻也余戲之曰字莫高于羲之得羲之自作草書百韻歌奇矣又如詩莫高于杜子羙子羙有詩學大成經書出於孔子孔子有四書活套若求得二書與此為三絕矣其人愕然曰孔子豈有四書活套乎余曰孔子既無四書活套羲之豈有草書百韻乎其人始悟信乎偽物易售信貨難市也
荊公字說
王荊公好觧字說而不本說文妄自杜撰劉貢父曰易之觀卦即是老鸛詩之小雅即是老鴉荊公不覺欣然久乃悟其戲又問東坡鳩字何以從九東坡曰鳲鳩在桑其子七兮連娘帶爺恰是九个又自言波者水之皮坡公笑曰然則滑是水之骨也
文字
王嬰古今通論【見意林】云倉頡造書形立謂之文聲具謂之字許叔重云獨體為文合體為字李登云物相雜故曰文文相滋故曰字
十字平音
唐詩三十六所春宮殿一一香風透管絃又綠波東西南北水紅闌三百九十橋又春城三百九十橋夾岸朱樓隔柳條又煩君一日殷勤意示我十年感遇詩陳郁云十音當為諶也謂之長安語音律詩不如此則不叶矣
潭帖
東坡跋潭帖云希白作字自有江左風味故長沙法帖比淳化為勝世俗不察爭訪閣本誤矣乃知渾帖勝淳化多矣希白錢易也
李白帖
眉州象耳山有李白留題云夜來月下臥醒花影零亂滿人襟袖疑如濯魄於氷壼也李白書今有石刻存
素靖二帖
宋太宗刻淳化帖命侍書王著擇取著於章草諸帖形近篆籕者怭去之識者巳笑其俗其所載索靖二帖脉土處農姬業掌稷猶有古意及計來東言展有期則但行草而已東書堂帖又去其前而存其後所謂至言不出俗言勝耶孫過庭論書必傍通二篆俯貫八分包括章草涵泳飛白嗚呼必如是而後為精藝也不然則刻鵠圖龍竟慙真體得魚獲兔猶恡筌蹄未免凡近耳
備音賠
高歡立法盜私物十備五盜官物十備三後周詔侵盜倉廩雖經赦免徵備如法備償補也音裴今作賠音義同而賠字俗從備為古
皇象書帖
皇象曰欲見草漫漫落落宜得精毫北&#63139;宛筆委曲宛轉不叛散者纸當得滑密不沾污者墨又湏多膠紺黝者如逸預之餘手調適而心佳娛正可以小展【北&#63139;宛古軟字善書者始能用軟筆也】
署書
署書始于蕭何其後梁鵠師宜官魏時北宮咸是鵠書南宮既建韋誕以古篆書之元魏遷洛始令中書舍人沈含馨以隸書書之景明正始之年又勑符節令江式以大篆易之
擘窠書
墨池編論字體有擘窠書今書家不觧其義按顏真卿集有云點畫稍細恐不堪久臣今謹據石擘窠大書王憚玊堂嘉話云東坡洗玊池銘擘窠大字極佳又云韓魏公書杜少陵畫體詩擘窠大字此法宋人多用之惡札之祖也
王右軍書
唐李嗣真論右軍書不同往往不變格難儔其書樂毅論太史箴其體正直有忠臣烈士之象告誓文曹娥碑其容憔悴有孝子順孫之象逍遙篇孤鴈賦有抱素拔俗之象皆見義以成字非得以獨妍也嗣真所舉諸字之目盖皆右軍得意之筆然傳於石刻亦鮮矣太史箴書譜尚有其目逍遙篇孤鴈賦並其目亦不知則右軍之書盖泰山一毫芒存于世爾
古書俗書
水經注載齊地掘得古塜棺前和有八分書驗文乃太公二世孫胡公之墓以此知八分書不始於秦矣余又按莊子云丁字有尾李頤注云丁字書寫皆作古波故曰有尾此又一證也予又嘗考之不止八分不始於秦小篆亦不始於李斯自五帝以來有之矣書契既作字體悉具科斗古文大篆小篆各有所用如禹刻岣嶁碑則用科斗宣王刻石鼓則用籕書如今之傳世文字也至於用之民庶媒妁婚姻之約市井交易之從則從簡易止用小篆何以知其然也唐人錢譜載太昊氏金尊盧氏幣其文具存與今小篆不殊余昔在京得太公九府圜錢近在滇得黃帝布刀其文悉是小篆乃知小篆與大篆同出並用决不始於秦也如今人楷書亦有數體有古字楷書有今字楷書又有一種省訛俗書同一時也文人奇士多用古字官府文移通用今字吏胥下流市井米塩帳簿則用省訛俗字如錢作厼聖作圣盡作尽是也由是例之推千萬世以上隆古之極未必悉用科斗推千萬世以下世變之極未必悉用俗書也詳著愚見以俯明哲
張飛書
涪陵有張飛刁斗其銘文字甚工飛所書也張士環詩云天下英雄只豫州阿暪不共戴天仇山河割據三分國宇宙威名丈八矛江上祠堂嚴劍珮人間刁斗見銀鉤空餘諸葛秦州表左袒何人復為劉
范文正書
宋蘇才翁筆法妙天下不肯下一世人惟稱范文正公書與樂毅論同法黃山谷謂才翁傲睨萬物眾人皆側目而文正公待之甚厚故才翁評書少曲董狐之筆耳山谷此評似非君子之言文正公字法實入書家之品才翁非侫語也王荊公字本無所觧評者謂其作字似忙世間那得許多忙乎而山谷阿私所好謂荊公字法出於楊虛白又謂金陵定林寺壁有荊公書數百字惜未見賞音者何荊公字在尚時無一人賞音而山谷獨稱之耶才翁曲筆於范文正公不猶愈於山谷獻謏於王安石乎
東坡書
王初寮履道評東坡書者眾矣劍拔弩張驥奔猊抉則不能無至于尺牘狎書姿態橫生不矜而妍不束而莊不軼而豪蕭散容與霏霏如零春之雨森疏掩歛熠熠如從月之星紆徐婉轉纚纚如抽繭之丝恐學者所未到也
朱文公學曹操書
朱文公書人皆謂出於曹操操書傳世絕少惟賀揵表元時尚有本文公所學必此劉恭父學顏魯公鹿脯帖文公以時代久近誚之劉云我所學者唐之忠臣公所學者漢之簒賊耳此又見文公之書出於操無疑也
枹朴子論書
吳之善書者則有皇象劉纂岑伯龍朱季平皆一代之絕手中州則有鍾元常胡孔明張芝索靖各一邦之妙藝並周古體皆足周事飄乎若起鴻之乘勁風騰鱗之躡驚雲
袁裒論書
袁裒云右軍用筆內擫而收歛故森嚴而有法大令用筆外拓而開擴故散朗而多姿
張有論六書
張謙中復古編謂象形者文之純肇於此指事者文之加滋於此會意者字之純廣於此諧聲者字之加備於此假借者因其聲借其義轉注者轉其聲注其義文字之變化無窮矣
郝經論書
郝陵川論書云太嚴則傷意太放則傷法又云心正則氣定氣定則腕活腕活則筆端筆端則墨注墨注則神凝神凝則象滋苶意而皆意不法而皆法皆名言也凡元人評書畫皆精當遠勝宋人
山谷論草書
山谷一帖云少時喜作草書初不師承古人但管中窺豹稍稍推類為之方事急時便以意成久之或不自識也余謂山谷豈杜撰者盖自掊擊以教人耳
袁昂書評
袁昂書評一卷余在京邸有之四六極工今散失無存其警句如上谷之翮未覩鴻蹤曇石&#63140;襄之鵞空傳贋本上句王次仲變為大鳥入火翮山事下句王右軍籠鵞事曇石&#63140;襄山陰道士所居村名四六必如此切對方為工妙又云中郎運帚之妙爽爽入神師宜懸帳之奇翩翩自逝
旖儺旖旎
楚辭紛旖旎乎都房王逸注引詩曰旖旎其華今詩作倚儺司馬相如賦又旖旎以招搖楊雄賦旟旐郅偈之旖旎王褒洞簫賦形旖旎以順推其用字皆自詩楚辭來當依詩音作猗儺特古今字形有異耳今以猗儺為平音旖旎作仄音誤矣
&#61127;胥
文選七發弭節五子之山通厲骨毋之塲骨當作胥史記吳王殺子胥投之於江吳人立祠江上因名胥母山古字胥作&#61127;其字似骨其誤宜也今雖善書者亦不知&#61127;之為胥也
苛藐藎
苛小草也今但知為苛刻之苛藐紫草也今但知為藐然之藐藎染草也今但知為北藎之藎
大字古音
大字古音戴音垛而無一駕切者惟今音有之今之韻書二十二禡亦不收大字豈以為非古音乎予考淮南子宋康王世有雀生鸇占曰小而生大必霸天下以大叶下古亦有一駕切之音矣惜乎作韻書者之不考也予作古音略古音餘二書於字之形聲多所發明而刋補前人者有一得之愚必有後世子雲知之耳
渴筆
唐徐浩書張九齡司徒告身多渴筆渴筆枯無墨也在書家為難
重違
孔叢子載孔子高謂平原君曰重違公子盛旨漢書孔光傳重違大臣正議東坡晁錯論又重違其意重難也言難違其意而勉從之也近世不達此語以重為重大之重失之矣
虞娛同
易憂虞之象也虞與憂對盖言樂也孟子驩虞如也魏相傳君安虞而民和睦匡衡傳未有游虞戈射之宴字又作豫易曰豫樂也孟子一游一豫楊雄傳反五帝之虞注虞與豫同或借作譽左氏傳季氏有嘉樹韓宣子譽之服虔注豫譽同游其下也
查字考
說文查浮木也今作槎非槎音詫邪斫也國語山不槎蘖是也今世混用莫知其非略証數條于此王子年拾遺紀堯時巨查浮西海上十二年一周天名貫月查一曰挂星查道藏歌詩扶桑不為查王勃詩澀路擁崩查又送行序云夜查之客猶對仙家坐菊之賓尚臨清賞駱賓王有浮查詩劉道友有浮查硯賦水經注臨海江邊有查浦字並作查至唐人猶然任希古詩泛查分寫漢孟浩然詩試垂竹竿釣果得查頭鯿又云土風無縞紵鄉味有查頭又云橋崩臥查擁路險垂藤接皆用正字不從俗體此公匪惟詩律妙字學亦超矣杜工部詩查上覓張騫又滄海有靈查惟七言絕空愛槎頭縮項鯿七言律奉使虛隨八月槎古體近體不應用字頓殊盖七言絕與律乃俗夫競玩遂肆筆妄改古體則視為冷局俗目不擊幸存舊文耳
鋄瓖
鋄音减以鏤金餙馬首又曰鐵質金文曰鋄也西京賦金鋄鏤錫馬融廣成頌金鋄玊瓖詩云鉤膺鏤錫國語曰懷纓挾瓖皆指此今名馬鞍曰鋄銀事件當用此瓖字或作鍐非【佛說况有莎怛鍐之語也書罕用此】婦餙曰瓖嵌生活當用此瓖字俗作廂非
羡衍
史記封禪書注山陂曰衍周禮注下平曰竹左傳地名有昌衍瓜衍戰國策地名有卷衍滿衍水經注有杜衍漢書有鄜衍又水溢曰衍素問泉湧河衍鱗見于陸或體作羡漢溝洫志河災之羡溢中國也尤甚易需于沙羡在中也地理志有沙羡而音作夷盖方言耳文之溢辭曰羡文壁之溢瑑曰壁羡義亦取此又封禪書沕潏曼羡曼羡即曼衍也因閱韻會衍字不引証未詳因疏記之
音辭
顏之推音辭篇略云九州之人言語不同自春秋摽齊言之傳離騷有楚詞之經盖其較明之初也南方水土和柔其音清舉而切詣其失在浮淺北方山川深厚其音沉濁而訛鈍其得在質直然冠冕君子南方為優閭里小人北方為愈此其大較也若易服而與之談南方士庶數言可辨隔垣而聽其語北方朝野終日難分盖南染吳越北雜夷虜皆有深弊不可具論其繆又曰焉字鳥名或云語詞葛洪要用字苑始其別若訓為何訓為安當音於愆反【音鳶】於焉逍遙於焉嘉客焉用侫焉使不及是也若送句及助辭當音矣愆反【音烟】故稱龍焉故稱血焉有民人焉有社稷焉託始焉尔晉鄭焉依是也
瑟居
梁武帝詩瑟居超七凈瑟與索同蕭索字一作蕭瑟則索居亦得作瑟居也盖瑟索皆借用字正字作槭
張禺山戲語
張禺山晚年好縱筆作草書不師法帖而殊自珍詫嘗自書一纸寄佘且戲書其後曰野花豔目不必牡丹村酒酣人何湏蟻綠太白詩云越女濯素足行人觧金裝漸近自然何必金蓮玉弓乎亦可謂善謔矣

【六十三卷】＋字學二
【字學二】＋鍾張二王書法不同 ＋壬＋久湫大沉 ＋影書 ＋嗥歸 ＋點與玷通 ＋集雥異音 ＋祗有兩音 ＋榜字有四音＋沙漠沙幕兩音 ＋賁字七音 ＋屈字四音 ＋瓊字訓＋輕&#63139;足字訓＋嚻字訓＋纇字訓＋白字異訓 ＋寮為小窓 ＋心字 ＋悠字押韵 ＋哨堡之哨當作&#62694;&#63139;狄＋磨鋊 ＋巡逴 ＋俗字有本 ＋殸&#63139;酉濁蟲＋筆法字學 ＋盪櫛 ＋陳熊序語 ＋撥鐙法＋蜾匾篆法 ＋篆書重疊字＋&#61242;&#63139;缶&#63139;木魚 ＋飛白 ＋梁姜羅趙 ＋榮字當入東字韻＋道字訓從訓由 ＋殷啇衣郼 ＋來釐丕三字相通＋雒字 ＋籤押 ＋焬字音向 ＋鮮眀曰翠 ＋曖曃字義 ＋笨字義＋娃字義＋菴字義＋致字說＋類字說＋尉斗 ＋丁真永草 ＋隨隋音義不同 ＋龜茲朱龜 ＋古字窺作闚＋娃嬴孟姚 ＋緜蠻睍睆 ＋作音做＋劉表善書 ＋慢字為樂曲名 ＋俗用刋字誤＋蠱冶通用 ＋蟹字義＋鸞驚鷹跱 ＋糹&#63140;冊巾 ＋辨妾字从辛非古篆 ＋丁屈朋斜 ＋詩文用嬲字＋元和腳＋軍門曰和 ＋以蠡測海 ＋元朝番書 ＋枘鑿 ＋古字異構 ＋同&#63140;弋哥&#63140;弋 ＋礻&#63140;离祙 ＋草書枯澀 ＋徘徊 ＋云員 ＋於越 ＋勿勿 ＋略記字義
太史升菴文集六十三卷 成都楊慎著　從子有仁編輯 後學趙開美校
鍾張二王書法不同
王僧處云變古製今惟右軍領軍爾不爾至今猶法鍾張書斷云王獻之變右軍行書號曰破體書由此觀之世稱鍾王不知王之書法已非鍾矣又稱二王不知獻之書法已非右軍矣譬之王降而為霸聖傳而為賢必能暗中模索辨此書字始有進耳
壬
壬担也字亦作任孟子治任將歸又負載注云負任在背戴任在首曾子曰任重而道遠詩曰我任我輦淮南子曰任動而車鳴所謂任者皆指担也
久湫大沉
秦詛楚文有久湫大沉之語沉之為義世多未觧按說文曰沉濁黕也莊子沉有漏注沉水污也漢書刑法志山川沉斥應劭風俗通曰沈莽也言其平望莽莽無涯際也郭緣生述征記鳥當沉中有九十臺皆生結蒲秦王繫馬蟠蒲也自注齊人謂湖曰沉顏師古曰沉謂居深水之下深而又深也古云沉潛又云沉溺沉湎又云黕而有深沉之思皆取深而又深之意北方謂水皆曰沉不獨齊語為然盖北之言沉南之言潭也故沉亦音譚史記陳涉世家涉之為主沈沈者應劭曰沉沉宮室深邃之貌長舍反當呼為潭潭也韓退之潭潭府中居正用此語又按管子夏人之王鑿二十亡&#63139;虫渫十七湛注湛即沉沛之沉大澤巨浸也是潭與湛字雖不同義可互證故併引之
影書
六朝人尚字學摹臨特監其曰廓填者即今之雙鉤曰影書者如今之嚮榻南史云蕭思話書羊欣之影風流走&#63141;畐好殆當不减北史趙文深少學楷隸雅有鍾王之則周明帝令至江陵影覆寺碑是也又傍書釋文亦曰影唐太宗集右軍帖令禇遂良帖傍黃影之
嗥歸
史記漢高祖紀為亭長告歸之田韋昭音告語之告師古音古篤切如禮記出必告之例服虔音嗥呼之嗥按東觀漢記田邑傳邑年三十歷卿大夫號罷歸厭事少所嗜欲嗥與號同古者當有此音又左傳魯人之皋說文禮祝曰皋皆可互證書之以廣異聞
點與玷通
點與玷通古詩多用之束晳補亡詩鮮侔晨葩莫之點辱左思唐林兄弟贊二唐洁已乃點乃污陸厥答內兄希叔詩既叨金馬署復點銅駝門杜子羙詩幾回青瑣點朝班正承諸賢用字例也
集雥異音
篆文二鳥曰雔三鳥曰雥音戢三鳥相聚其羽戢戢也集字从此其音與積同下从木鳥集於木也音義皆殊元趙古則周伯溫輩妄作觧事便以雥為集非也按隋許善心神雀頌曰景福氤氳嘉貺雥集可砭趙周之謬雥之與集猶氤之於氳以雥即為集謂氤即是氳可乎
祗有兩音
祗有兩音音岐者神祗之祗音支者訓適是也如詩亦祗以異楊子茲苦也祗其所以為樂與並音支杜詩韓文或書作祗而俗讀曰質如祗言池未滿祗是照蛟龍祗如閒信馬皆當平音至如飄泊南庭老祗應學水仙不作平聲讀可乎俗又作秪亦非秪禾始熟也
榜字有四音
榜字平音作邦船鬣也江湖中兩船相之曰挨榜盜暗曳舩行劫曰抽榜是也又音彭所以轉正弓弩見柳文注又音綁笞也又音謗進船也
沙漠沙幕兩音
漢書武帝元朔六年衛青將六將軍絕幕注沙土白幕今按幕漫也西域傳難晲國以銀為錢文為騎馬幕如人面如淳曰幕音漫韋昭曰幕錢背也靈棊經十二棊子皆陰謂之純陰漫然則漫幕同義李陵歌曰徑萬里弓度沙漠注此匈奴沙漠地崔浩謂之河底猶今人呼帳幔亦曰幙可依字讀義無爽○今按京師謂錢背曰漫兒呼帳面曰慢子則沙漠與絕幕作漫莫兩音皆通
賁字七音
易賁卦釋文云賁有七音陸德明彼偽反徐廣甫寄反李轨府甕反傅氏云古斑字王肅符文切禮記廣賁之音作而民剛毅荀子下比周賁潰以離上矣音父吻切與七傳憑怒之馮同義又沸也穀梁傳覆酒于地而賁又方問切禮記賁軍之將義與僨同又音肥周勃為襄賁令地在東海史黥布傳趙將賁赫又音墳大也尚書周宏茲賁淮南子鼈三足曰能龜二足曰賁食之殺人骨肉皆化為水又音奔尚書虎賁三千人周禮虎賁氏舍則守王閑閑梐枑也今之行馬鹿角又音番山海經桂林八樹作賁隅今廣東縣名又音渾韓文注陸渾山古作陸賁以此證之不止七音也
屈字四音
字音不可不細辯如屈之一字有四音屈原人名屈產河東地名九勿切音與匊同尺蠖之屈與屈信之屈曲勿切音與麴同漢書賈誼傳用之無度物力必屈渠勿切音與倔強之倔同玊藻君命屈狄通作闕翟后服刻繪為衣不畫也
瓊字訓
許氏說文瓊赤玊也此訓恐非按詩尚之以瓊華尚之以瓊英尚之以瓊黃則瓊為玊之光彩非赤玊也謝莊雪賦林挺瓊樹李義山詩已隨江令誇瓊樹李長吉詩白天碎碎墮瓊芳皆用毛詩之訓不以說文為然
輕&#63139;足字訓
左傳苑字刜林雍斷其足輕&#63139;足而乘於他車以歸輕&#63139;足音磬一足行也梅聖俞送寧鄉令張沆詩長沙過洞庭水泊風搖矴青山接夷蠻白晝鳴鴞鸋竹存帝女啼夔學林雍輕&#63139;足不嫌卑濕憂清風入詩興此輕&#63139;足字韵書不收
嚻字訓
說文嚻聲也氣出頭上故从碞从頁頁頭也牛刀切今讀作梟非左傳宴子之居近市湫隘嚻塵杜預注嚻聲也周禮司市之文曰禁其鬪嚻注鬪以力爭嚻以口爭交市之地必多爭故禁之又地名尚書序仲丁居於嚻其地在陳留浚儀秦之敖倉也三川為天下朝市故曰敖敖即嚻也左傳有嚻氏之隧可證愁歎之聲亦曰嚻詩云讒口嚻嚻又云選徒嚻囂音翱漢書嚻嚻若不足詩又云哀鳴嗷嗷食貨志天下謷謷荀子云天下敖敖若燒若焦字雖異義則一也又歡欣之聲亦曰嚻孟子人知之亦嚻嚻人不知亦嚻嚻羙惡不嫌同辭也人名隈嚻皆音敖今亦音梟非也又史記注青陽在青之陽玄嚻在玄之嚻唐詩春雲生嶺上積雪在嚻間梁宣帝七山寺賦神喦喦而特立仙的的以孤臨或以嚻對嶺或以嚻對的則凡山凹之地皆名為嚻也會稽有射的山諺云射的白斗一百射的玄斗一千以為年穀豊登之驗因說嚻字併及之○市之名嚻者亦猶後世名市曰墟也交易市合則嚻市散則墟
纇字訓
纇說文丝節也又疵也左傳忿纇無欺又刑之頗纇獄之放紛今誤作類注緣事類以成偏頗非也言刑之頗偏而纇戾獄之放縱而紛亂紛與纇對作類誤也唐李遜傳治條疏纇唐韵纇粗丝也玊篇丝節不調也杜預注忿纇欺云纇狼戾則此頗纇之類當作纇無疑
白字異訓
日光之白日皜月光之白日皎男子之白曰晢女子之白曰白&#63140;比詩玭兮玭兮老人之白曰皤草華之白口葩雪霜之白曰皚鳥羽之白曰霍
寮為小窓
左傳同官為寮文選注寮小窓也宋王聖求號初寮高似孫號疏寮謝伋號靈石山藥寮唐詩綺寮河漢在斜樓皆指窓也古人謂同官為寮指其齋署同窓為義今士子同業曰同窓官先事士先志官之同寮亦士之同窓也
心字
張有云古文心字以倒火作火心火臟也予按今之草書寫心字及火皆作散點亦有理
悠字押韵
說文攸行水也字本從水省作攸借為所字古文苑西嶽碑靈則有攸秦嘉述婚詩神啟其吉果獲令攸文選紛焱悠以容裔注旌旗搖動貌悠字詩中除悠悠之外只有焱悠與莊子謬悠內典道性天悠可押○攸所也韓文壼儀之攸左傳湫乎攸乎注乘危貌又欝攸火氣也五行傳御於怵攸言人君遇災以憂為所則可免也怵攸猶言敬作所也前漢書敘傳攸攸外寓支遁傳甞遊外國歲數囊悠
哨堡之哨當作&#62694;&#63139;狄
說文&#62694;&#63139;狄吹筩也七肖切與哨同音廣韵竹簫也洛陽亭長所吹今雲南屯戍之所防盜之處名曰哨合用此哨字盖吹&#62694;&#63139;狄以警守也宋史劉錡順昌之戰折竹為&#61695;&#63141;&#62818;如市井兒以為戲者人持一為號直犯金營&#61695;&#63141;&#62818;與&#62694;&#63139;狄字異而義同元詞穿雲響一聲山哨見風消數點村醪今俗云打哨子是也
磨鋊
南宋孔覬鑄錢議曰五銖錢周郭其上下令不可磨取鋊鋊音裕五音譜磨礱漸鈥曰鋊今俗謂磨光曰磨鋊是也往年中官問於外庭曰牙碑磨鋊鋊字何如寫予舉此答之
巡逴
今之塲屋有廵綽官綽按說文緩也詩寬兮綽兮相如賦便嬛綽約皆是寬緩之意則廵綽當作廵逴樂府伏知道五更轉一更刀斗鳴校尉逴連城正是廵警之義此一大證也
俗字有本
文字指歸云支財貨契曰賗今倉庫收帖曰串子省貝字掖袖曰礻&#63140;可袖滇雲之稱用之或曰鶴袖縍音傍吳人謂糹&#63140;虎絮曰縍襖今北方行此音襋衱今訛作一撤
殸&#63139;酉濁蟲
官有憒憒於臨事士有藐藐於臨文世皆目之曰殸&#63139;酉濁蟲此古語也周禮有壼涿氏掌除水蟲涿音濁是其證也宋史呂端傳作糊塗朱子語錄作鶻突皆非
筆法字學
宋史長篇太宗每暇日問王著以筆法葛端以字學筆法臨摹古帖也字學考究篆意也筆法與字學本一塗而分岐晉唐以來妙於筆法而不通字學者多矣
盪櫛
郭知玄韵序銀鉤乍閱晉豕成羣盪櫛行披魯魚盈貫盪如周禮簜節之簜謂竹也櫛與札同釋名云札櫛也相比如櫛也古詩客從遠方來遺我一書札上言長相思下言久離別札與別叶是櫛札同音可知宋羅愿謝表云恩假一州濫綴銅符之末使連數道適當蕩節之前節與札字亦通用又可知蕩札今之玊版牋知玄指此
陳熊序語
陳了翁序張謙中復古編云經天緯地之文不在止戈之後閑邪窒慾之義不假皿蟲而知其覺也元熊朋來序楊信父鍾鼎篆韻云周公之時未改籕尚存科斗之書其語皆相似非相蹈襲理則然也
撥鐙法
虞邵菴題畫古木詩云後主撥鐙法盖江南李後主云書有七字法謂之撥鐙法曰擫猒&#63139;土鉤揭抵導送也鐙古燈字撥鐙畫沙懸針垂露皆喻言撥鐙如挑燈不急不徐也楊鐵崖與顧玊山聯句云書出撥鐙侵繭帖可證其音讀
蜾匾篆法
崔融禹碑贊云神聖夏禹岣嶁紀德龍晝傍分蜾書匾刻盖神禹變伏羲龍畫而為蜾形也其後唐徐季海江南李楚金輩用之于小篆號蜾匾法蜾字依篆作□古奧難通書譜訛作□不得已以蜾字代之蜾本虫&#63140;醫螉之属非此用也○李淳風引詩緯十五國星野云邶國當&#63150;虫虍巾&#63151;蝓之宿注&#63150;虫虍巾&#63151;蝓蝸牛也玊萹□與蜾同而觧為虫&#63140;醫螉細腰蜂又不可曉名物之難辨如此
篆書重疊字
古鍾鼎銘文子【二】孫【二】字皆不複書漢石經改篆為八分如易之乹【二】書之安【二】亦如之今行草皆然竟不知其何義也甞質之李文正公公曰【二】乃古文上字言字同於上省複書也千古書流習而不察關繫雖小亦所當知
&#61242;&#63139;缶&#63139;木魚
石鼓文其魚維何維鱮維鯉何以&#61242;&#63139;缶&#63139;木之維楊及柳&#61242;&#63139;缶&#63139;木包也今之漁者多以木楊或箬葉作包覆魚入市易曰包有魚是也東坡石鼓歌其魚維魴貫之柳盖以&#61242;&#63139;缶&#63139;木為貫也貫魚包魚別是一義不可混而為一鄭漁仲石鼓文作何以標&#63140;寸之標&#63140;寸字含貫包兩義但石鼓文無標&#63140;寸字不知漁仲何所據也
飛白
飛白字之名書家例知之但不曉作何狀予按王隱云飛白變楷制也本是宮殿題署勢既遒勁文字宜輕微不滿名為飛白據此則如今篆書之渴筆俗所謂沙筆是也唐人好奇或作禽鳥花竹之像順陵碑畧有數字今絕無作之者惟方外道流書酒肆壁作竹節雀頭形俗可憎矣
梁姜羅趙
梁孔達姜孟穎羅暉趙襲皆後漢末人善書著名者也趙有非草書一篇云余郡士有梁孔達姜孟穎皆當世之彥哲也然摹張伯英之草書過於希顏孔焉竊覽張伯英與使君朱寬書云上方崔杜不足下比羅趙有餘昕昕有自臧之意無乃近乎賤彼貴我哉昔西施心疼捧胸顰首眾愚效之秪增其醜趙女善舞行步媚蠱效者不獲匍匐失步夫崔杜伯英超俗絕姿慱學餘暇敏手于斯後世慕者鑽堅仰企忘其疲勞夕惕不息昃不暇食十日天筆月數丸墨領袖如皂唇齒常黑展指畫地以草劌壁臂穿皮刮指瓜摧折見腮出血猶不休輟然其為字無益于上拙亦如效顰者之增醜學步者之失節也夫草書之興上非天篆所垂下非河格所吐中非聖人所造但貴刪難省煩損複為單非常儀也豈若用之於彼七經稽曆恊律推步期程探賾鉤深幽贊神明覽天地之心推聖人之精折疑論之中理俗儒之爭依正道於邪說濟雅樂於正聲興至德之和睦弘大倫之玄清窮可以守身遺名達可以尊主致平以茲命世永堅後生不亦淵乎○此文余甞見之墨池編今失其帙畧記如此
榮字當入東字韻
榮音與融同楚越齊魯其音皆同也按淮南子云聖人之能固已多矣而所守又約故動而必榮愚人之知固已少矣其所事者多故動而必窮以榮與窮叶越絕書曰種留封侯不知令終二賢比德種獨不榮以榮與終叶古韻已如此後人入庚字韻盖誤以縈為榮也
道字訓從訓由
山海經風道北來天乃大水泉郭璞注道從也韓非子玄鶴二八道南方而來亦訓道為從中庸極高明而道中庸禮記民道之而有功文選東京賦回行道秋伊闕邪徑徤乎轘轅皆訓道為由□亦從也
殷啇衣郼
殷有天下又號曰商詩云商之子孫又曰宜鑒于殷書云殪戎殷又曰伐商必克皆互稱也其並舉則曰咨女殷商又曰殷商之旅殷古音篆文反□為□中庸云壹戎衣壹即殪衣即殷也古注釋如此杜子美社稷一戎衣詩人趁韵之語不足據也字又作郼呂氏春秋夏之人民親郼如夏字林玊萹音韋非也噫非慱考籕篆行草及詩書子集曷以知殷商衣郼之異字而同義乎可與汲古者道難為淺中者言也
來釐丕三字相通
羅鄂州爾雅翼曰詩云誕降嘉種維秬維秠說文觧秠字云一稃二米詩貽我來牟而說文觧字云周所受瑞麥一來二縫秠與來皆后稷所受于天皆一桴二米則秠即來牟也來牟又為釐麰古者來釐柸三字相通方言貔陳楚江淮之間謂之豸&#63140;來北燕朝鮮之間謂之豸&#63140;否【音丕】關西謂之貍彼雖說獸而以一名通三音則此物亦然來猶豸&#63140;來也丕猶豸&#63140;否也釐猶貍也要是一物○羅氏此觧會合詩與說文方言妙得物理特表出之○牟字作麰韓詩作&#61734;&#63139;麥釐漢地堙志后稷生於斄城字作邰皆以來牟誕降而名其物又名其地也
雒字
字書云後漢都洛陽以火德王為水克火故改為雒此說非也春秋經書公子遂會雒戎盟于暴左傳凡洛皆作雒已十餘處豈因後漢而始改乎
籤押
梁書馬仙琕籤求應赴李延壽南史故事府州部論事皆籤前直敘所論之事後云謹籤具日下又云某官籤此即近日僉押之僉古今字變爾
焬字音向
焬字本音向今音恙非也按莊子焬者避竈司馬彪曰對火曰焬淮南子曰富人衣纂錦貧人焬竈口唐詩老人秋向火是焬即向同音可證
鮮眀曰翠
稽康琴賦新衣翠粲纓徽流芳翠粲鮮明之貌注引班姬自悼賦紛綷縩兮紈素聲以為衣聲非也綷縩自是衣聲翠粲自是鮮明之貌不必同也駱賓王文縟翠萼於詞林綷鮮花於筆苑以翠對鮮可以證之又東坡詩兩朵妖紅翠欲流高似孫緯畧云翠謂鮮明之貌非色也今俗猶然不然既曰紅矣又曰翠可乎
曖曃字義
班固終南山賦曖日&#63140;對晻靄若鬼若神注曖日&#63140;對音愛逮雲霧吐吞障蔽天日變化殊形也韵會曖曃不明貌一作曖日&#63140;對詩愛而不見毛萇云愛蔽也說文从人作僾方言从草作薆字書或从雲作靉或从日作曖皆蔽而不見之意今文但作愛宋玊高唐賦日&#63140;對兮若姣姬揚袂障日而望所思以揚袂障日觧曖字尤明白韓文雲陰觧駮日光穿漏移以觧靉靆與曖日&#63140;對字亦切○僾俙从人荥蔽从草曖日&#63140;對从日靉霼从雲
笨字義
笨字音奔去聲粗率也晉書豫章太守史疇肥大時人目為笨伯宋書王微傳亦有麤笨之語今俗諺亦然朱子語錄云諸葛亮只是笨不是此字乃書作盆而音發之噫諸葛豈笨者邪
娃字義
說文娃圜深目貌一曰吳楚之間謂好曰娃吳有舘娃宮楊雄賦資娵娃之珍髢師古曰羙女也史記趙主父內吳廣女娃嬴孟姚徐廣引古史考云內其女曰娃此因內女之文而妄說也
菴字義
今人別號菴字印章往往不同緣說文本無菴字菴彌俗也予甞考之菴字古書所用者蜀都賦八方菴藹王充論衡桃李梅杏菴丘蔽野此取菴覆之義至三國及晉始有菴幔菴閭之語與今人所用菴字義同菴字不可謂不古也但篆籕以說文為宗說文不載之字用於印章似為未安又按古篆有作&#62681;&#63139;弇者又止借弇者石鼓文作穴&#63139;奄其字从穴穴亦人居也近見溫陵古寺一冊有元人止菴印章菴字作盦詳玊篇皿部有盦烏含切覆盖也考古圖有伯戔饋盦盦器皿而借為菴舍字恐舍形似器亦猶漢闕之觚稜其形亦本酒器也未知是否以俟知者
致字說
先儒觧致字往往不盡如致中和鄭玄云致行之至也致樂以治心云致深審也周易略例生心致一也孔穎達云致猶歸也禮器禮也者物之致也鄭云致之言至極也他經往往指為極盡之意如喪致乎哀而止見危致命君子以致命遂志與病則致其憂之類是也此皆意有未盡盖致有極之意有取與納之意如喪致乎哀而止見危致命謂之極盡可也如致中和致知之類則有取之意焉吾聞致師者亦有取之意用致夫人七十而致仕致為臣而歸則又有納之意凡此皆難以一字通觧今人謂招致者亦取意也
類字說
六書攷類力遂切種各肖似也同氣自相求也類从犬盖鳥獸之名列子曰亶爰之獸自孕而生曰類羅從願爾雅翼云以山海經類之類有二種其一則獸之出亶爰山者如狸而有髮其名曰帥&#63139;日類如列子之說其一則帶山之鳥如烏而五棌文其名曰奇類今類字字說文不收而通作類从犬取種類相似惟犬為然易曰方以類聚物以羣分類从犬羣从羊今楷書作大草書作糹&#63140;取其便於結構失之遠矣
尉斗
隋書李穆奉尉斗于楊堅曰願公執威柄以尉安天下史炤通鑑釋文尉斗火斗篆文从尸&#63141;二从又从火又偏傍手字持火所以申繒也俗加火作熨○按說文尉與熾本一字昌志切從上按下也又持火申繒也字從尸&#63141;二尸&#63141;二音夷平也後世軍官曰校尉刑官曰廷尉皆取從上按下使平之義尉斗申繒亦使之平加火作熨贅矣古音熾轉音紆胃切王莽傳有威斗即尉斗也威與尉音相近轉欝字一作棥&#63139;&#62690;&#63139;髮省文作棥&#63139;&#62690;&#63139;火今俗言平曰欝帖杜詩羙人細意熨帖平是也畫譜有唐宮熨帛圖東坡詩象床玊手熨寒衣白樂天詩金斗熨波刀剪文陸魯望詩波平熨不如溫庭筠詩綠波如熨割愁腸又天如重熨皺王君玊詩金斗熨秋江諸公非不知字學而字皆從俗以便於觀者耳
丁真永草
蔡君謨在杭日坐有客曰隋世稱丁真永草永乃知名丁何人也蔡云道護豈其人耶法書要錄丁覘與智永同時善□書世稱丁真永草非道護也君謨誤矣
隨隋音義不同
隨說文從也从&#62577;安步也與隋音義不同隋从左从肉裂肉也隨音旬為切隋音徒臥切楊堅本封於隨後有天下以周齊之間奔走不寧去&#62577;為隋其音則去隨從而就怠隋其義則捨安步而就裂肉也豈非凶終之兆乎後世因以隋為隨音不思隋字从左右與隋音相近即俗砍剁之剁也宣德中王驥征麓川有土酋三人來降即承制授為隴川三宣撫官三酋乞賜姓驥曰汝三人怕刀剁來降即以怕刀剁為三酋姓其後三酋皆慕向華風讀書識字私改其姓怕改帕刀改刁剁改隋又有中國游商教之曰隋為裂肉不祥之名也又改為多余聞之彼中往來人是隋之音為徒臥切夷人亦知之滇中世人有呼隋焬帝之隋作剁者人或笑之不知乃是本音而舉世盡訛者將千年矣
龜茲朱龜
鄭樵通志略篆書&#62694;&#63139;黽楷作从&#63139;黽龍子有角曰&#62681;&#63139;黽無角曰虬西域有&#62681;&#63139;黽茲國漢隸有侏&#62681;&#63139;黽碑皆此字今皆作龜非門&#63141;龜字亦从&#62681;&#63139;黽今从龜亦非
古字窺作闚
古字窺作闚論語闚見室家之好易闚觀利女貞史記以管闚天莊子上闚青天陸賈新語楚王作乹谿之臺闚天文潘岳秋興賦闚天文之秘奧杜詩天闚象緯逼正用上數語不識古字者改為天闕王安石云天閱黃山谷亟贊其是東坡云只是怕他
娃嬴孟姚
史記趙武靈王夢見處女鼓琴而歌詩曰羙人熒熒兮顏若苕之榮命乎命乎曾無我嬴異日王數言所夢想見其狀吳廣聞之因夫人而內其女娃嬴孟姚戰國策注以嬴為姓非也索隱曰孟姚吳廣女舜之後按上文云余思虞舜之勳故命其冑女孟姚以配而七代之孫是也舜封于虞亦曰吳城虞吳音相近故舜後亦性吳非獨泰伯虞仲之裔
緜蠻睍睆
詩緜蠻黃鳥韓詩薛君章句云緜蠻文貌又睍睆黃鳥王雪山云睍睆黃鳥之色二字从目目視之知其為色也今注皆以為鳥聲似不及古注之為得
作音做
齊武帝臨終執欝林王乎曰若憶翁當好作作音做荀子肉腐出魚蟲枯生蠹貪秀&#63140;&#62695;忘身禍烖乃作及廉范五袴之謠皆以為此音矣
劉表善書
董北苑云劉景升為書家祖師鍾繇胡昭皆受其學然昭肥繇瘦各得其一體景升即劉表也表初在黨人中俊廚顧及之列其人品之高可知蓻文志有劉表集今雖不可見觀三國志注載其與袁尚兄弟書其筆力豈减崔蔡耶則翰札之工又其餘事耳
慢字為樂曲名
陳后山詩吳吟未至慢楚語不假此&#63139;夕任淵汪云慢謂南朝慢體如徐庾之作余謂此觧是也但未原其始樂記云宮商角徵羽五者皆亂迭相陵謂之慢又曰鄭衛之音亂世之音也比于慢矣宋詞有聲聲慢石州慢惜餘春慢木蘭花慢拜星月慢瀟湘逄故人慢皆雜比成調古謂之嘖曲嘖與賾同雜亂也琴曲有名散元曲有名犯又曲終入破義亦如此
俗用刋字誤
說文刋音丘寒切叕&#63140;刂也削也劉歆答楊雄懸諸日月不刋之書言不可削除也今俗誤作刻梓之用是乃削除非梓行也此誤雖大方之家亦然唐肅亦國初文士送人從軍詩云碑因紀績刋謬誤可咲各處鄉試序多云刋其文之佳者若干篇讀者亦不之怪學之不講一至此乎
蠱冶通用
易冶容誨滛太平廣記引之作蠱容誨媱左傳女惑男曰蠱國語蠱女縱欲張平子西京賦妖蠱豔夫夏姬羙聲暢于虞氏南都賦侍者蠱媚巾巾&#63140;冓鮮明五臣注作冶媚馬融廣成頌古冶字作蠱字可證傳毅舞賦貌嫽妙以妖豔兮紅顏瞱其楊華注妖蠱淑豔也或省作蟲人姓也漢高帝功臣有蟲達蠱子之後見氏英賢錄
蟹字義
哉人製字有義譜云蟹隨潮觧甲更生新故字從觧
鸞驚鷹跱
梁元帝古跡啟鸞驚之奇既聞之於索靖鷹跱之巧又顯之於蔡邕
糹&#63140;冊巾
說文糹&#63140;冊表丝綬也音關仲長統昌言身無半通青糹&#63140;冊之綬而竊三辰龍章之服爾雅糹&#63140;冊似糹&#63140;冊組似組東海有之皆草色也糹&#63140;冊鹿角萊組海中苔今之燕窠萊也詩人白糹&#63140;冊巾紫糹&#63140;冊巾皆合用此字而俗多用綸糹&#63140;冊自糹&#63140;冊綸自綸豈可混用也
辨妾字从辛非古篆
邵文莊云妾之于禮久矣有媵而妾者有卜而妾者卜而妾者聞命而趨不待六禮故謂之奔傳曰疲於奔命盖言速也奔者非必滛滛而奔者謂之滛奔是故女之嫁者有二道焉有聘而嫁者有奔而嫁者慎按天文有織女主貴女湏女主賤女貴女則嫡也賤女則諸侯之副宮九媵大夫之側室三歸也禮之所謂買妾奔則為妾皆不備禮之謂也先王制禮豈不欲六禮皆備而後歸哉禮不下庶人勢也故仲春奔者不禁恐失時也荒年殺禮多昏欲繁育也許氏說文妾字從辛女之有罪者為人妾漢緹縈上書願沒為官婢以贖父罪此盖秦法周之盛也決不然也周禮有女奚之條亦劉歆附會文姦以欺王莽者殆不可信王莽末年令天下奴婢贖還為良朱子綱目亦善之豈有周公制法不如王莽乎妾字从辛盖亦秦篆非古篆也
丁屈朋斜
姜平子天水人仕于苻堅堅宴羣臣賦詩平子詩內丁字直而不屈堅問其故答曰屈者不正之物未足以獻也堅悅擢上第此與劉宴朋字未正之對相似
詩文用嬲字
晉文諺云和嶠牛傅咸鞦王戎踢嬲不得休嵇康書嬲之不置王半山詩嬲汝以一句西歸瘦如腊又細浪嬲雪千娉婷【嬲音攪】
元和腳
柳宗元詩柳家新樣元和腳言字變新樣而腳則元和也腳盖懸針垂露之體耳猶后山贈晁補之詩聞道新文能入樣相州紅纈鄂州花言似相州之紅纈鄂州花樣也句法相類
軍門曰和
孫子兵法兩軍相對曰和戰國策章子為齊將與秦軍交和而舍又楚策開西和門注軍門曰和唐鄭愔詩戎壘三和夕校文苑英華者不知其事改和作秋
以蠡測海
東方朔客難云以管窺天以蠡測海張晏注曰蠡瓠瓢也然蠡字从蟲若與瓢義不恊又按楊子方言云瓥瓠瓢也字从瓜从蠡劉向九歎云蚫蟸蠹於篋簏今閩廣之地以鱟魚殼為瓢江淮之間或用螺之大者為瓢是以蟲殼代瓜匏用也故瓥字之取義兼之暇日與簡西嶨談及此漫筆之
元朝番書
元朝主中國日用羊皮寫詔謂之羊皮聖旨其字用蒙古書中國人亦習之張孟浩詩云鴻濛再剖一天地書契復見科斗文張光弼輦下曲云和寧沙中&#62677;&#63140;業遫筆史臣以代鉛槧事百司譯寫高昌書龍蛇復見古文字侏禽犬羊之俗而以科斗龍蛇稱之盖春秋多微辭之義也
枘鑿
枘字從木從內考工記調其鑿內而合之宋玊九辨圓枘而方鑿兮吾固知其鉏鋙而難入今舉子程文襲用枘鑿不相入彼此相效莫知其非也夫枘鑿本相入之物惟方枘圓鑿則不相入今去方圓字而曰枘鑿不相入字義之不通文義大謬矣甚者寫枘字作柄字尤可笑也
古字異構
平秩馬融本作苹秩槀飫左傳注作犒飫蕭茅書注作莤茅蔓菁周禮注作蓂菁
同&#63140;弋哥&#63140;弋
漢有牂牱郡字一作同&#63140;弋哥&#63140;弋其字從弋弋杙也繫船木也說文與漢書注舊觧如此牂牱今貴州地也其江水迅疾難於濟渡立兩杙於兩岸中以繩絙之舟人循繩而渡予過其地見盤江與崇安江皆然固悟古人制字之義郭忠恕佩觹集云爿&#63140;弋哥&#63140;弋從戈謬之甚矣然則讀萬卷書而不行萬里路者亦不能識字也信矣
礻&#63140;离祙
魑魅字漢碑作礻&#63140;离祙其字從示盖礻&#63140;离祙亦山之神也
草書枯澀
徐浩真書多渴筆懷素草書多枯澀在書法以為妙品戴幼公贈懷素詩云忽為壯麗就枯澀龍蛇盤騰獸屹立魯收懷素草書歌連拂數行勢不絕藤懸槎蹙生奇節竇□亦云殊形詭狀不易說中含枯燥尤驚絕任華云時復枯燥何礻&#63140;离褷忽覺陰山突兀橫翠微盖深知懷素之三昧者姜白石云徐季海之渴筆譬如綺莚之素饌羙人之淡粧倪思以痴重筆跡為墨猪元班彥功之字評者以為死猪腸可以喻矣
徘徊
徘徊二字始於漢人高后紀徘徊往來思玄賦馬倚輈而徘徊息夫躬辭鸞徘徊兮注徘徊不得其所也茂陵書屋皆徘徊重属行之移晷不能偏是也徐鉉注說文乃云徘徊寬衣之貌字當作裴回誤矣宋賞花釣魚和詩優人有徘徊太多之謔當時諸公遽謂無別押亦未之考耶
云員
今之云字乃員之省文秦誓雖則員然注云云員毛詩聊樂我云石鼓文君子員獵員獵員遊
於越
越曰於越吳曰勾吳邾曰邾婁本一字而為二字古聲雙疊也莊子云離朱之目孟子云離婁之明婁朱本二字而二聲足以為證或以勾吳於越為方言夷音謬矣
勿勿
黃伯思云右軍帖語有頓乏勿勿顏氏家訓云書翰多稱勿勿相承如此莫原其由或有妄言此忽忽之殘缺耳說文勿者州里所建之旗盖以聚民事故悤遽者稱勿勿仆謂顏氏以說文徵此字為長而今世流俗又妄於勿勿中斜加一點謂為匆字彌失真也按祭義云勿勿其欲饗之也注勿勿猶勉勉也愨愛之貌杜牧之詩浮生長勿勿是知勿勿出於祭義唐人詩中用之不特稱於書翰耳又悤字觧云多遽悤悤也是悤悤亦古語好古者但知勿勿而笑悤悤逐俗者又但知悤悤而駭勿勿皆非也是以學者貴慱古而通今也
略記字義
塖水埒也一作&#63150;火&#62834;土&#63151;○宮外坦河邊地皆曰堧○水衝岸□曰土&#63140;冉俗作坍非○累土為界曰略○孔子曰推一合十曰士以一貫三曰王○賤而獲幸曰嬖○婉容曰娉和色曰婷○嘯一作歗唉一作歎咄一作欪喢一作歃嘆一作歎噓一作歔嘔一作歐○齘齒怒也○躊躇猶豫也踟躕行不進也遅佇容與也○崽子改切江右謂子曰崽○祏開衣領也今曰祏肩○穴中曰窠樹上曰巢○檣帆柱也梯木階也○兩樹交陰曰樾棨兵閑也○□斷草也○鉢僧盂也○酒家懸幟曰帘

【六十四卷】＋字學三
【字學三】＋易字說＋尚字平音 ＋殺有上音 ＋齼字音＋塗字音＋唉字音＋由農字通 ＋臾庾字通 ＋靉霼字音 ＋二小為地 ＋臨摹 ＋凹凸 ＋熒惑不識古文 ＋日星 ＋說文引孔子＋遳字 ＋離字義＋荼茶 ＋字體相易 ＋貌音墨＋棗棘象形 ＋謠作夕&#63139;言＋冶作野＋字畫肥瘦 ＋觧字之妙 ＋庸字觧＋酺字觧＋真字觧＋諺喭唁同 ＋彳&#63140;吾彳&#63140;同 ＋爾雅 ＋崧嵩 ＋巖郎 ＋裝潢
太史升菴文集六十四卷 成都楊慎著　從子有仁編輯 後學趙開美校
易字說
說文引秘書說云日月為易象陰陽也參同契之說亦與此同羅泌云日月為易而文正為勿勿者月彩之散者也故曰散於日下則為易散於日上為曶相對為明對而虧為昒易者朔也所謂朔易曶者晦也明者望也昒者望而食者也是故西曰昒谷明都在東南而朔易二郡俱著於北此皆羅泌之說也慎按昒即昩字史記昩爽作昒爽莊子云冉求問於仲尼曰昔吾昭然而今昒然何也曰昔之昭然神者先受之今之昒然且為不神者求也是昒即昩之證也古字晹谷作易谷昩谷作昒谷易取日中於地而月彩沉也後世字從日為晹是有二日也
尚字平音
劉熙釋名曰尚書者何也尚上也言最在上&#62677;&#63140;忽領之也韋昭辯釋名云尚猶奉也百官言事當省案平處奉之故曰尚書也尚衣尚食亦然慎按春秋傳曰百官承事朝而不夕承事者言事而奉其文書也漢世官名尚書義實取此如淳漢書注曰主天子文書曰尚書如主壻曰尚主漢制娶天子女曰尚公主娶諸侯女曰承翁主則尚猶承也尚猶奉也韋昭之觧上合左傳下恊漢制比於劉熙依字音杜撰遠矣
殺有上音
白樂天半開花詩西日憑輕照東風莫殺吹自註殺去聲音廈俗語大甚曰殺容齊隨筆序殺有好處元人傳奇忒風流忒殺思今京師語猶然大曰殺大高曰殺高此假借字也
齼字音
齼字玊篇不載齒怯也音椘去聲今京師語謂怯皆曰齼不獨齒怯也曾茶山和曾宏父餉柑詩云莫向君家樊素口瓠犀微齼【初舉切齒傷醋也五音類聚】遠山顰黃山谷和人送梅子云相如病渴應湏此莫與文君蹙遠山茶山之詩全效之方秋崖楊梅詩併與文園消午渴不禁越女蹙春山
塗字音
塗字從余余有三音一音餘剩之餘又音蛇今人姓有余氏即余之轉注而俗書从入从示作余乃小兒強作觧事也一音賒故畬字从余可證也東方朔傳老拍塗觧曰塗者漸洳徑也柳子厚詩善幻迷氷火齊諧咲拍塗叶入麻韵又雨多塗則滑而顛得其音矣李義山蜀爾雅云禹貢厥土惟塗泥夏小正寒日滌凍塗二塗字音在巴荼之間盖禹本蜀人故塗泥凍塗皆叶蜀音今蜀人目濡土曰塗泥肉爛曰塗肉盖禹時巳有此音蜀之土音亦古矣○毛詩昔我往矣黍稷方華今我來思雨霜載塗易林雨雪載塗東行破車旅人無家以此慱證之則古音昭昭矣
唉字音
離騷九章云乘鄂渚而反顧兮欸秋冬之緒風尸子禹有進善之鼓備訊唉也漢韋孟詩勤唉厥生說文欸譍也亞改切又焉開切史記范增撞破玊斗曰唉方言云南楚喟然曰唉說文唉譍也開開切二字音義並同如嘆與歎欬與咳嘯與歗實一字耳其語則皆楚語也故元次山有欸乃曲而柳詩亦用此二字皆湘楚間語柳文舊本作靄襖音上字正恊亞改之聲韻書亦於皆韻收唉字海韻收欸唉二字其說與說文不異但乃字讀如襖者未有考耳近世乃有倒讀之者又皆寫欵則誤益甚矣欸字從欠與欵字不同然點畫甚相似故多誤也楚辭注及朱文公文集互發此義今詳筆之
由農字通
說文無由字韓詩內傳曰東西耕曰從南北耕曰由呂氏春秋管子皆云堯使稷為由載考錢譜神農幣文農作由乃知由與農通下與呂氏春秋管子韓詩義皆合矣
臾庾字通
史記庾死獄中注不明庾義按說文束縳捽抴為臾臾庾古字通也
靉霼字音
說文引詩僾而不見李登聲類云僾音倚僾俙彷彿也字一作靉霼又作香&#63140;愛古詞香香&#63140;愛雕盤僾俙之作靉霼字從雲猶奄忽之作風&#63141;奄風&#63141;忽字從風僾俙不明莫如雲奄忽迅速莫如風也
二小為地
何燕泉引宋人易義一而大謂之天二而小為之地一大二小天字示字也天曰神地曰示此易義乃姚孝寧所作朱子亦甞稱之慎按天曰神古韻天亦有作汀因切者與神相近也例推之示亦有地音地亦有示音精於字學者始知之
臨摹
王紹宗善書與人書云鄙人書翰無工者特由水墨之積習恒精心率意虛神靜心以取之又虞世南亦不臨寫但心凖目想而巳然此可與上智道若下學必湏臨摹唐太宗云臥王濛於纸中坐徐偃於筆下可以嗤蕭子雲臨摹之益大矣
又 余觀岳珂英光堂帖有米元章臨智永真草千文與今本大不同乃知古人臨帖不論形似也珂跋其後云摹臨兩法本不同摹帖如梓人作堂梁櫨欀桷雖具凖繩而締創既成氣象自有工拙臨帖如雙鵠並翔青天浮雲浩蕩萬里各隨所至而息寶晉盖進乎此者也又為之贊曰永之法妍以婉芾之體峭以徤馬牛其風神合志通彼妍我峭惟妙惟肖故曰袒楊不凂夜戶不啟善學柳下惠莫如魯男子皆名言也特表出之
凹凸
土窪曰凸土高曰凸古之象形字也周伯溫乃曰凹當作坳凸當作垤俗作凸凹非是反以古字為俗字也東方朔神異經云大荒石湖千里無凸凹平滿無高下畫記云張僧繇畫一乘寺壁遠望如凹凸近以則平名曰凹凸花俗呼一乘寺為凹凸寺云江淹青苔賦云悲凹險兮惟流水而馳騖高僧傳云谷之應聲語雄而響厲鏡之鑒像形曲而影凹字皆名人文士所用其來敻矣豈至伯溫始貶為俗字乎
熒惑不識古文
類苑云古文自變隸其法巳錯亂後轉為楷字愈訛殆不可考如云有口為吳無口為天吳字本從口從&#62981;非從天也後世謬從楷法言之予又嘗戲謂吳元濟之亂童謠有小兒天上口之讖又如董卓為千里草十日卜王恭為黃頭小人皆今世俗字非古文也史謂童謠乃熒惑星為小兒造謠審如此熒惑星亦不識古文乎【蘇易簡云神不能神隨時之態】
日星
春秋說題辭曰星陽精之榮也陽精為日日分為星故其字從日從下生也按字書星字止作三圈象形非從日也春秋題辭出漢人偽筆未可深信
說文引孔子
說文引孔子之言甚多如狗叩也叩氣吠以守又曰視犬之字如畫狗也又曰牛羊之字以形舉也又曰黍可為酒禾入於水也又一貫三為王此類恐未必孔子之言班固所謂宗師仲尼以重其言也
遳字
京師里語目形容短矮曰遳文選有遳脆之語唐書王伾傳形容遳陋通鑑音義作七禾切
離字義
字義之多者莫如離離別通訓也卦見易黃離倉庚見說文大琴曰離見一雅流離鳥名見毛詩注前長離而後裔皇注長離鳳也見相如賦纖離馬名見李斯書侏離夷語也見史記陸離散亂參差也見文選木名見孔子世家水名見地理志人姓見氏族志江離草名接離冠名此皆字書已引者予又見公羊傳二人會曰離會謂各是所是各非所非不能定也此離義與二鳥離二之離同
荼茶
茶即古荼字也周詩記荼苦春秋書齊荼漢志書荼陵顏師古陸明德雖已轉入荼音而未易字文也至陸羽茶經玊川茶歌趙贊茶禁以後遂以茶易荼
字體相易
六書合體為字上下左右可以相易如秋之與秌酉&#63139;州之與酬相易而音義同惟重束為棗并束為棘日乘干為旱從日為旰此則不可易又不知何說也
貌音墨
莊子人貌而天史記國郭觧贊人貌榮名唐楊妃傳命工貌妃於別殿皆作入聲讀杜詩畫工如山貌不同又曾貌先帝照夜白又屢貌尋常行路人梅聖俞詩妙娥貌玊輕邯鄲自注音墨
棗棘象形
說文重朿為棗並束為棘洪邁曰棘與棗類棘之字兩束相並棗之字兩束相承沈括曰棗棘皆有剌棗獨生高而少橫枝棘列生卑而成林以此為別其文皆從束束音刺木芒剌也束而相戴立生者棗也束而相比橫生者棘也不識二物觀文可辯古人制字之妙義如此孔子曰牛羊之字以形舉也又曰視犬之字如畫狗也棗棘二字亦何異於畫二木哉
謠作夕&#63139;言
爾雅曰徒歌曰謠說文謠作夕&#63139;言注云夕&#63139;言从肉言今按徒歌不謂不用丝竹相和也肉言歌者人聲也出自胷臆故曰肉言童子歌曰童夕&#63139;言以其言出自其胷臆不由人教也晉孟嘉云丝不如竹竹不如肉唐人謂徙歌曰肉聲說即說文肉言之義也
冶作野
古冶字或借作野金陵有冶城楊子江有梅根野或作冶字而音渚齊武帝詩昨經樊鄧役阻潮梅根冶深懷悵往事意滿辭不敘劉文房詩落日蕪湖色空山梅冶煙孟浩然水溢梅根冶烟迷楊葉洲皆以冶為野也
字畫肥瘦
方遜志云杜子羙論書則貴瘦硬論畫馬則鄙多肉此自其天資所好而言耳非通論也大抵字之肥廋各有宜未必瘦者皆好而肥者便非也譬之羙人然東坡云妍女&#63140;&#62871;肥瘦各有態玊環飛燕誰敢輕又曰書生老眼省見稀圖畫但怪周昉肥此言非特為女色評持以論書畫可也予嘗與陸子淵論字子淵云字譬如羙女清妙清妙不清則不妙予戲篬曰豐豔豐豔不豐則不豔子淵首者再
觧字之妙
說文觧豉字云配塩幽菽也三蒼觧靘字云靘冥果青色也盖豉本豆也以塩配之幽閉於甕盎中所成故曰幽菽冥果蜜煎果也以銅青浸之加蜜而冥於缶中故曰冥果幽菽冥果取名于幽冥見其與生菽生果異也觧詁之妙有如此誰謂文章不在換字乎
庸字觧
附庸之國庸古墉通城也尚書大傳天子賁庸諸侯疏杼大夫有石材庶人有石承注庸廧也杼亦廧也
酺字觧
會聚飲食曰酺酺之為言哺也以食曰餔以飲曰酺詩曰以開百室鄭氏菚曰百室出必共洫而耕入必共族而居又有祭酺合醵之觀周禮族師祭酺注酺者為人物災害之神田有蝗螟廄有馬瘟皆祭之祭畢而合飲遂名為酺也校人冬祭馬步杜子春云步即酺也則其音當為步也春秋緯云酒者乳也王者法酒旗以布政施天乳以哺人後世酺祭廢而群飲有禁漢世有賜酺之典丘文莊謂禁民飲尚不可况導之使飲乎吁終歲勤動豈無一日之歡牛飲以亡殷虎酣以敗楚者酒也三爵而將德百拜以成禮者亦酒也奚可因未流之亂而廢本始之治因庸醫而廢藥因庸將而廢兵可乎我朝制不立酒禁不賜酺恩但教民無多種秫以妨民食斯則張弛之道同于文武而過于漠唐矣
諺喭唁同
論語云由也諺諺俗論也或作喭見文選註又作唁劉勰曰諺喭唁同一字諺者直語也廛路淺言有質無華喪言不文故吊亦稱劉子新論子游裼裘而諺曾子指揮而哂是諺與唁同也
彳&#63140;吾彳&#63140;同
今之巷道名為胡洞字書不載或作衙衕又作彳&#63140;吾彳&#63140;同皆無據也南齊書蕭鸞弒其君昭於西弄注弄巷也南方曰弄北曰彳&#63140;吾彳&#63140;同弄之反切為彳&#63140;吾彳&#63140;同也盖方言耳
爾雅
爾雅疏云爾近也雅正也謂其近於正恘此妄說也雅可以訓正爾不可以訓近邇可訓近而爾非近也按說文爾从&#63142;从為義从尔為聲麗爾也麗尔之為言猶靡麗也漢人有此語三蒼觧詁云爾華繁也詩曰彼爾維何維常之華本草紫繤一名月爾即今紫蕨也其芽拳曲繁盛故名月爾雅之為言取義於鳥鳥有善德曰雅也古人有嗚呼為歎辭則雅為正音可知然則爾雅之云猶麗則之云也漢書文章爾雅訓辭深厚以爾雅與深厚為對固知當觧為麗則而不可觧為近正也若如近正之舊說則但近正而已猶未得為正也爾雅一書所載皆六經之言有何不正而云近正乎
崧嵩詩
崧高維嶽嶽四嶽也孔子堯時止有四嶽不主中嶽故曰崧高貌山高大者自名崧不中主嶽而言今或以為崧嵩通用誤矣
巖郎
漢書游於巖郎魏鍾繇表廟郎郎當作廊而皆省作郎者上廕下下承上也如鳳凰同書省下作皇鸚鸚聯文省下作武若單書則不可也石鼓文旭日杲杲但於旭下作二點借旭之日為下字也秦刻亦有此例
裝潢
唐六典有裝潢匠注音光上聲謂裝成而以蠟潢纸也今製牋法猶有潢漿之說人多不觧作平音讀又改為裝池自謂奇語其謬甚矣

【六十五卷】＋璅語
【璅語】＋璅語 ＋奇對 ＋佛書四六 ＋四六妙句 ＋宋人四六 ＋宋士子四六
太史升菴文集六十五卷 成都楊慎著　從子有仁編輯 後學趙開美校
璅語
心如死灰寂灭也心如宿火寂感也 求生以害仁莊子所謂去義若熱乎殺身以成仁莊子所謂就義若渴者乎文山云惟其義盡所以仁至坤順乹而施生月遡日而生明 諧臣也顐官也弄兒也媚子也婦女而湏纓冠而倡也書戒頑童遠矣哉
人離而聽之則愚合而聽之則聖書曰庶言同則繹疇甽同也惰者釜之勤者鍾之模範同也不善者怨之善學者庸之 優旃漆城那律瓦衣今曰諷諫古云滑稽 虹食壘軍奪帥虹飲釜室利主家國之判異乎天人之際微矣 飬隼而攫鸞皇畜狸而摶鸚鵡狄梁呂申兩公一歎萬世鏡哉
雲糊天月藏明金在鐮火收熒 疾書多塗乙疾行多徤躓【塗乙即圣註二字】鹽泉海目也油井水脂也 道者福之極也祥者福之榮也祐者福之胥也慶者福之交也叶其極衍其榮慎其胥定其交故曰君子受福小人徼福
辛伯曰並后匹敵兩政耒&#63140;咼國亂之本也又曰內寵並后外寵二政嬖子配適大都耒&#63140;咼國亂之本也葉公之顧命曰毋以嬖御人疾莊后毋以嬖御士疾莊士韓非子曰內有疑妻之妾妾有疑適之子外有疑相之臣臣有疑君之權范無宇曰大都疑國大臣疑主亂之媒也都疑則交爭臣疑則並令禍之深者也故曰日月暉於外其賊在於內謹避其所憎而禍在其所愛又曰尾大不掉末大必折
天有常福必作明德天有常灾必隕明忒 官有假而德無假位有卑而義無卑 一樹一穫者穀也一樹十穫者木也 烏集之交初驩而後吐鳥巢之旅先笑而後號始龍卒蚓化荃變茅詩曰靡不有初鮮克有終 握而不見於手含而不見於口無翼而飛無脛而走其珠之利乎照乘哂於隣探頷粉於津寶者殃國剖者災身害亦弘哉
文質不同寬猛殊庸循環從朔擇善而從逸詩曰九變復貫知言之選性與情相表裏形與氣相首尾 同由謂之道同得謂之德同善謂之性同靈謂之心天地之數始於一終於十聖人虛二以畫八卦八者偶之方也虛一以敘九疇九者奇之圓也卦以偶為用故有應則吉疇以奇為用故有對則凶 平凖書譏橫歛之臣也貨殖傳譏好貨之君也太史公之旨千載而下有趙汸知之懿哉 薈蔚朝隮國風唏菉葹盈室楚騷悲
當遯戒尾當集貴翔兩夜包畫重陰偶陽 周公不以夜行而慙影顏回不以夜浴而改容故曰不為昭昭申節不為冥冥隳行 非其地而樹之不生也非其人而語之不聽也非其人如聚聾而鼓之得其人如聚沙而雨之微子所以歡蓬飛仲尼所以感桑落也君子蘊義生風小人蘊利生孽 榮孽卿之祿曷其沒矣齅驕君之餌曷其止矣易曰舍爾靈龜觀我朵頤
以水濟水吾何以知其旨也以錦緣錦吾何以知其綺也是故渭以涇清玊以礫貞輔以拂顯善以否形垂橐而往稇載而歸師學之益乎被褐而入衣錦而出友問之力乎故曰孚化之翼飛之 六欲皆得其宜全生也六欲分得其宜虧生也六欲莫得其宜迫生也狂魄者形性相離也落魄者身世不羈也【魄音拓】伯樂相馬所見無非馬庖丁解牛所見無非牛故曰至誠之不盡鳶魚之不察精意之不致龍蠖之不知外典曰子知格物矣未知格物也
科雉隨兕強惻暴憐赤子非科雉乎黔首非隨兕乎天斟萬物呈人熙焉天酌羣言聖人施焉 舜欲旗古今而不成足以成帝矣禹欲帝而不成足以正殊俗矣湯欲繼禹而不成足以服四荒矣武王欲及成湯而不成足以王矣五伯欲繼三王而不成足以為諸侯長矣又曰欲為五帝而不成者三王是也欲為三王而不成者五伯是也欲為五伯而不成者六國是也欲為六國而不成者亡六國是也故曰學乎其上僅得其中學乎其中斯為下矣 見睫者不若身歷滕口者不若目擊 燔黍大享之濫觴也土鼓雲門之拳石也
君子立教之不隱也如影矣受命之不諱也如響矣禮以考敬樂以敦和射以平志御以和心書以綴事數以理煩皆藝也禮中容樂中聲射中鵠御中轨書中文數中筭皆遊也 推情合性敷落之教之說乎减情合性旁行之教之說乎觀乎彼所見則殊異乎吾所聞則一 水涵太乙之中精潤百物而行乎地中風涵太玄之中精動百物而行乎天上 舉日章則行晝月章則行夜龍章行水虎章行林鳥章行陂蛇章行澤鵲章行陸狼章行山易曰來章書曰平章詩曰綏章章物也 章者明也總義包體所以明情也句者局也聯字分彊所以局言也
五帝之前無傳人五帝之中無傳政故孔子贊易出八索序書去三墳傳信不傳疑愛道不愛奇也 華馬&#63140;&#62005;有千里之足造父有千里之手遇也小駟而穫晉惠長纏而累東野不遇哉至音不合眾聽故伯牙絕絃至寶不同眾好故卞和泣血俎豆廢而楮燎盛社樹圯而叢祠植祝嘏置而歌舞用後世之滛祀其非古與冠裳而肖貌之幃帨而匹偶之瀆甚矣不可方物孰是愈焉
淡所見而甘所聞貴其耳而賤其目榮古陋今黨往讎來日進前而不御遙聞聲而相思書曰凡人未見聖若不克見聖既見聖亦不克由聖 霧滃而蟹螫枯露下而蚊喙拆月虛而魚腦减星實而豕膚粟 管子文錦也雖醜登廟子產練染也美而不尊 情厭性陰乘陽末逆本人詭天 綏如安裘晏如覆杼靜而極也行以菜薺趨以肆夏動而則也 聖人為天口賢人為聖繹 道以器寓人與天期故雷霆之聲可以鼓鍾寫風雨之變可以音律知
榮啟期一彈而孔子三日樂鄒忌子一徽而威王終日悲進乎道者技巳末感在心者物巳微 厲利劍者必以鈍砥擊堅鍾者必以濡木書剛紙者必以弱翰輔強轂者必以弱輻 大寶無為而首物太極不動而構天瑟不鳴而二十五絃各以其聲應軸不運而三十二輻各以其力旋萬事紛巒易之芻狗萬物形色神之糟粕 舜戒禹曰鄰哉臣哉言慎所近也周公戒成王曰其朋其朋言慎所與也
設兵而後出幄穪警而後踐墀張弧而後登輿清道而後奉引遮迾而後轉轂靜室而後息駕故曰終日行不離輜重物不精不為神數不妙不為術離朱不能說其目公輸不能說其手 約法設而漢隆玄言流而晉灭 霸國無貧主強將無弱兵 庖有肥肉廄有肥馬民有飢色野有餓莩孟子語齊宣王也柱梁衣繡士民無褐侏儒有餘酒而死士無充藿咎犯語晉文公也古人祭以肺為重食牲以肩為重
怒則氣上喜則氣緩悲則氣消恐則氣下寒則氣收炅則氣泄驚則氣亂勞則氣耗思則氣結善飬氣則無是矣劉歆曰春宮秋律百卉必凋秋宮春律萬物必榮夏宮冬律雨雹必降冬宮夏律雷必發聲郭忠恕曰小篆散而八分生八分破而隸書出隸書悖而行書出行書狂而草書聖 狼望未平冠軍辭宅馬池猶隔雍丘遜邸 嚴挺之寧不作相不見李林甫崔隱甫寧不作相不見牛仙客
漢劉熙作釋颱吳韋昭作辯釋名漢劉向作說苑唐劉貺作續說苑 祐術開業淳燿天光重黎其上也象星辰授民事立閏月定四時羲和其隆也取象金火革命創制治曆明時應天順人湯武其盛也故以曆象係之革 立秋浚井改火冬至鑽燧改火 仁義起而道德遷禮法興而淳朴散 貴清靜者以席上為腐議束名實者以柱下為誕辭六家之旨既已異矣三語之椽強而同之 地將震而樞星直井無景則日陰蝕
醫和曰晝選男德以象穀明宵靜女德以伏蠱慝程伊川云接賢士大夫之時多親宦官宮妾之時少一人善射百夫决拾一箇負矢百羣皆奔朽瓜化為魚陳麥化為蝶 犀有通石有暈珠有光木有癭皆文也髮上心之餘眉傍生肺之餘湏下生腎之餘鐸穴由於足響膏灺起於多明 漂於眾沫惡利口之覆邦也病於尺喙惡巧言之傷類也 化赤漸乎鄰丹為黔資乎邇墨
賈誼之過秦以諭漢也陸機之辯亡以警晉也 孔子修魯史不肯增闕文漢儒校群經未嘗去本字宋人尚書則考訂武成毛詩則盡去序說吾未敢以為然也鍾期死而伯牙之絃絕&#62681;&#63139;獶人亡而匠石之斤輟作之難知之難也烽主晝燧主夜 河北得水為河塞外得水為海少而多之也滇雲稱山曰長坡貴竹名雨曰清露多而少之也
寡婦哭城城為之崩亡士歎市市為之罷積精曰誠積誠為精也有奇福者必有奇禍有甚美者必有甚惡 投醪飲河旨不及吻而士卒戰氣自五也分囊嚮糒甘不踰嗑而士卒戰氣自十也 尸鳩以一心飬七子君子以一儀飬萬物 齊歌曰歐吳歌曰歈楚歌曰些巴歌曰婦 天有八風噫氣也地有八聽孔竅也
赤色者鳳青色者鸞黃色者鵷紫色者鸑白色者鵠寧為玊碎毋為瓦全寧為蘭摧蕙折不作蒲芬艾榮寧載於義而死不載於地而生志士烈夫古今一揆乎行川之水無不盈之科走盤之珠無可留之影故曰神不可測化不可為 明月夜光多逢按劍陽春白雪難為賞音 氷壼不可與夏蟲饗秋月不可與俗士賞 施之則雨潛之則潤坊之則塞畎之則流君子之道譬其如水乎□夕為夜其夕惕乎臼辰為晨其日乹乎造書者深於易矣
驊騮不總轡非造父之肆明月不流光非隋侯之掌故曰賢才出國將昌 王省惟歲卿士惟月師尹惟日喻也天子如堂群臣如陛眾庶如地亦喻也京邑猶身王畿猶臂四方猶指亦喻也文章蹊徑遠矣哉興行墜典整緝棼綱 卵胎不傷麟鳳方至魚鼈咸若龜龍乃遊故戮民則士徙飬民則賢致玊之在璞抵擲則瓦石追琢則圭璋水之發源雍閼則污泥疏濬則川沼
與日同度謂之朔邇一遐三謂之弦衡分天中謂之望光盡伏謂之晦同明相併異明相消謂之交蝕天左舒而起牽牛地右闢而起畢昴易之象有三地上有水地中生木實象也天在山中風自火出假象也天下有山可以遯矣澤中有火可以革矣意象也 文王明夷則主可知矣仲尼旅人則時可知矣明夷之卦內三爻周象也外三爻殷象也旅之卦我心不快困於陳蔡之間乎終於譽命得於桑落之下乎【桑落事見荀子】
古人訓詁緩而簡雖數十字而同一訓雖一字而兼數用今之存者爾雅說文而巳 章句之病黨枯護杇守缺保殘有不非服鄭之陋無是正左班之忠故曰依義莫依語師心不師迹難矣哉周宣歌澤雁孟子諷野殍其流民乎韓非陳五蠹商君論六蝎其流士乎安流民易處流士難 龜取生數一三五七九蓍取成數二四六八十主法者君也守法者臣也法於法者民也
律呂造夫婦之端宮商合君臣之宜塤箎寄伯仲之睦琴瑟懷志義之恩舞綴以勸勞逸宮軒以等貴賤故曰成於樂&#62694;&#63139;秦箏多撮琵琶多木&#63140;&#61202;空侯多擘柳琴多玊篇起說文棄楷隸易籕學廢孟子曰性也有命焉君子不謂性命也有性焉君子不謂命不謂性者所以盡性不謂命者所以立命善用之則互相發而交相飬不善用之則互相失而交相喪 魚生流水中則背鱗白生止水中則背鱗
越王金鑄范少伯晉帝圖畫宗少文遙聞聲而相思也秦皇未見韓非則思與之並世不可得既見非則殺之武帝未見相如則思與並世不可得既見相如則擯之日進前而不御也 魏女色豔鄭袖鼻之朝吳忠貞無忌殛之故曰女無美惡士無賢不肖朱草之莖如鍼紫芝之栽如豆真玊火三日而見性 豫章生七年而辨名知人實難人實難知也故曰禽 息之精陰慶鮑叔之魂默舉難矣哉漆園嘆當世不可莊語楊雄謂後世必有子雲遠矣哉禮之心悃愊樂之意歡欣悃匐以玊帛效心歡欣以鐘鼓驗意
不發橫難不得縱說不發苦語不得甘對 眾勝寡故水勝火也精勝堅故火勝金也剛勝柔故金勝木也專勝散故木勝土也實勝虛故土勝水也 禹將受位迅風靡木有其德無其咎也成王信讒大風拔木修其德免其咎也 三歲一閏天道小備五歲再閏天道大備 鏡以鏡影鏡亦有影兩鏡相鏡影似重影故曰與影競走悲夫
鐸以聲自穴膏以明自鑠虎豹之文來射猿狖之捷來措直木先伐甘井先竭翠以羽殃身蚌以珠致破以木擊木則拌以水投水則散以氷投氷則沉以塗投塗則陷詩曰載胥及溺 將飛者翼伏將奮者足跼將噬者瓜縮將文者且朴孫武云始如處女敵人開戶後如脫兔敵不及拒范蠡曰見之似好婦奪之似懼虎故曰時至而應心暇者勝又抗兵相加哀者勝矣夫惟鴻門之不爭故垓下莫能與之爭 理者太虛之實義數者太虛之定分未行之初因理而有數因數而有象既形之後因象而推數因數以推理
擊其首則尾至擊其尾則首至擊其中則首尾至非蛇說也陣說也取君下駟與彼上駟取君上駟與彼中駟取君中駟與彼下駟非馬說也兵說也曹伯好田則公孫彊出陳侯好色則儀行父至商辛滛酗則惡來進周厲貪虐則榮夷公起成康沒而頌聲寢陳靈興而變風息 張子曰造化之妙則糟粕煨燼無非教也猶莊子云瓦礫粃粺無非道也例是而言東坡深於文者也故嬉笑怒罵皆成文章也張旭深於書者也故歌舞戰鬪皆草書也
秦有誓而書亡魯有頌而詩絕 七十三歲楊雄擬經六十三歲平津對策 文道也詩言也語錄出而文與道判矣詩話出而詩與言離矣 楚騷漢賦晉字唐詩宋詞元曲 樂以忘憂君子也以樂慆憂小人也易曰鼓缶而歌詩曰我姑酌彼金罍其忘憂乎太康逸豫漢惠滛樂易曰飲酒濡首詩曰俾晝作夜其慆憂乎
蚩尤五兵李斯篆書苟便於世人其舍諸鯀之城也桀之瓦也秦之邊防也隋之漕河也至今賴之故曰善用人者無棄人善用物者無棄物 蛙消龜息熊經鳥中 陰之行不得於春夏月之明常壓於日光天之伸陽而禁陰如此易之扶陽抑陰順天也 孔子失馬於野二人閉而不與子貢妙稱而怒馬圉諧說而喜曉俗以鴻文猶振聾以肹蠁也外典有之曰文殊出定出不得罔明不費纖毫力落霞與孤鶩齊飛秋水共長天一色故七聖迷途而童子知黃帝失珠而象罔得也
佛書四六
煉心方外擯影人間○玊疊&#63140;毛久久灰金言未剖【梁武帝慧可碑】傷智幢之欲折悼戒寶之將沉○殷王牛飲而喪朝楚臣虎酣而敗德成都有糸月之醉中山困千日之眠【弁酒】無人非闚戶之閴無見非面墻之愚無實非鴈足之書無真非魚目之寶
抗志匪石安仁似山○道照機前思超繫表○東隅纔吐西崦巳沉譬逝川之駃流苦栖葉之輕露○悲泉若水出沒曾不關人顧兔蹲烏升落長自在彼春蠶縈丝而不悟秋娥拂燄而靡疑
蓼蟲習苦桂蠹喜甘大睡劇於據梧長眠甚於枕麯○陽燧含景還譬日輪甘露入盤足稱天酒○鳴鍾浮響光燈吐輝○槩太清而特起接庫樓而上征【言宮殿之崇曹植詩承露槩上清】
心燈夜炳意蕋晨飛○金池動月玊樹含風○辨論青豆之房遣惑赤華之舍○宣銀鼓於寶坊轉金輪於香地○楊仆有關外之傷太史恨周南之滯○作翰湘川樹麾蠡服【彭蠡也】乘傳衡皋辭簪脉渚○辨超炙輠辭跨連環○山毫一其小大彭殤均其壽夭簪楹亂其橫竪施厲混其妍強【衍莊子語】
玊燭登年金商在律炎凉始貿動靜惟安【劉虬書】扇靈崿之流風鏡貞林之絕影○桂薪不斧而丹甑自熟玊皋詎斝而銀甕常盈【祥瑞】河光似冪樹彩成車【上句榮光冪河下句先主樓桑事】戴日戴斗靡不來王太平太蒙無思不服【言宇之廣】地芝候月天花逆風【成奚論人華不逆風薰天華逆風薰】
南通舜梧北平堯柳○箴興琴劍銘自盤盂○智察舞雞爻分封蟻【下句管輅事】榮辱迅譬石光古今駛過拍毱○色見聲聞俱能證果花飛釧動盡可栖神○塵網千重密密常籠意地愛繩萬結條條盡係情由隨他舌似鸚鵡之徒借彼眼如水母之屬【以上弘明集】
紅綿套索碧玊穽阬【昔人所謂空谷傳聲】百尺竿頭湏進步十方世界露全身○面上夾竹桃花肚裏侵天荊棘○雀舌初調玊醆分時禪思健龍團搥碎金渠碾處睡魔降【茶榜】
舌頭無骨得言句之總持眼裏有筋具遊戲之三昧○露浥瓊英春融雪彩臉欺膩玉髩惹濃雲【戒色】瓊英膩雪蓮蕋瑩波露濯蕣姿月豔珠彩【戒色】上蔡之犬堪嗟人生到此華亭之鶴虛唳天命如何
四六妙句
磨丹漬墨有來太乙之青藜正笏垂紳即侍玊皇之香案【翰林】聖化齊虞夏方咸五以登三論述本詩書將襲六而為七【丞相】學士象八節不過一歲之少留刺史入三公便在五雲之多處【象八節言一歲八遷也】縱橫經庫甲乙丙丁四部之書馳詞垣天地風雲八方之陣【洪年齊賀翰林遷兵部侍啟】五鳳樓之巨筆九龍簴之大【學士】和叔正冬伯趙司至【冬官工部】送之禮樂不離尺五之天任以三公即近丈三之日【諫議】聽六日四分之鳳律又見新陽詠五更三點之鵷行巳迷舊夢【李梅亭】
宋人四六
宋人四六如才非一鴞難居累百之先智異眾徂遂起朝三之怒水利云刻石立作三犀牛重見離堆之利復陂誰云兩黃鵠詎煩鴻隙之謠四六中古文也
宋士子四六
宋處州士子終塲者六人三人與選謝主司啟云同矍圃之觀人去者半存者半類孔門之取友益者三損者三

【六十六卷】＋雜類一
【雜類一】＋蜀牋川筆川墨 ＋敲氷纸＋十樣蠻牋 ＋蜜蒙花纸 ＋蠲纸 ＋養纸芙蓉粉＋古製墨法 ＋朱萬初墨 ＋玊泉墨畫眉墨 ＋松墨 ＋藏墨訣＋香與墨同關紐 ＋筆經 ＋澄泥硯＋方城硯＋論詩畫＋畫家四祖 ＋畫家三靄 ＋漢畫 ＋周昉畫＋曹吳 ＋張僧繇＋杜詩入畫 ＋桃源圖＋拂林圖＋山林窮四和＋畫似真真似畫 ＋印色 ＋正色間色 ＋間色名＋丹的 ＋鈿金 ＋光明砂＋掩障 ＋木夾 ＋簡牘 ＋九杇一罷 ＋金題玊躞 ＋九曲珠＋不灰木火浣布 ＋王&#63140;易琫瑒珌 ＋木難 ＋玊導 ＋古錢 ＋擲卦以錢 ＋瓊寢玊簣 ＋玊璽考＋玊名詁
太史升菴文集六十六卷 成都楊慎著　從子有仁編輯 後學趙開美校
蜀牋川筆川墨
蜀牋自唐巳名天下予脩蜀藝文在蜀牋譜一篇近觀龍川集陳同甫與朱元晦書云川筆十枝川墨一挺蜀人以為絕品則蜀人之筆墨在宋以為絕品不知何時降為眉州大邑之濫惡耳
敲氷纸
敲氷纸剡所出也張伯玊蓬萊閣詩敲氷呈好手織素競交鸞注越俗競誇敲氷纸剡水清潔山又多藤楮以敲氷時製之佳盖冬水也
十樣蠻牋
韓浦詩曰十樣蠻牋出益州成都古今記載其目曰深紅曰粉紅曰杏紅曰明黃曰深青曰淺清曰深綠曰淺綠曰銅綠曰淺雲凡十樣又有松花金沙流沙彩霞金粉桃花冷金之別即其異名又蜀志載王衍以霞光牋五百幅賜金堂令張螾霞光即深紅牋也又有百韻牋以其幅長可寫百韻詩為名其次學士牋則短於百韻焉
蜜蒙花纸
蜜香纸以蜜香樹皮葉作之微褐色有紋如魚子極香而堅韌水漬之不潰爛晉太康五年大秦國獻三萬幅帝以萬幅賜杜預令寫春秋釋例疑今之密蒙花也其皮可作纸
蠲纸
古有蠲纸以漿粉之屬使之塋滑蠲之為言潔也詩吉蠲為饎周禮宮人除其不蠲蠲纸之名義取此劉績霏雪錄謂蠲纸起於五代民間有因親疾刲股親喪廬墓規免州縣賦役歲給蠲符以蠲免之號為蠲纸非也
養纸芙蓉粉
養纸芙蓉粉【薛濤事】薰衣荳蔻香【霍小玊事】
古製墨法
古墨法云烟細膠新杵熟烝勻色不染手光可射人又曰虬松取烟鹿膠相揉九蒸回澤萬杵力扣光可照人色不染手造墨惟膠為難古之妙工皆自製膠法取新觧牛革及筋全用之牛革取其厚處連膚及毛皆割不用入冶成膠即以和烟若冷定重化則巳非新矣今之膠材皆牛革之棄餘故雖號廣膠去古膠法猶遠無怪乎墨品之下也徽墨今名第一者上比潘谷蔡瑫串間猶容十許人况李廷珪乎
朱萬初墨
元有朱萬初善製墨純用松烟盖取三百年摧杇之餘精英之不可泯者用之非常松也天曆乙巳開奎章閣揀儒臣親侍翰墨榮公存初康里公子山皆侍閣下以朱萬初所製墨進大稱旨得祿食藝文舘虞文靖公贈之詩曰霜雪摧殘澗壑非深根千歲斧斤違寸心不逐飛烟化還作玄雲繞紫微盖紀茲事也又曰萬初之墨沉著而無留跡輕清而有餘潤其品在郭圯父子間又跋其後曰近世墨以油烟易松烟姿媚而不深重萬初既以墨顯又得真定劉法造墨法於石刻中以為劉之精藝深心盡在於此必無誤後世因覃思而得之余嘗謂松烟墨深重而不姿媚油烟墨姿媚而不深重若以松脂為炬取烟二者兼之矣宋徽宗嘗以蘇合油搜烟為墨至金章宗購之一兩墨價黃金一斤欲倣為之不能此謂之墨妖可也
玊泉墨畫眉墨
南中楊生製墨不用松烟止以燈煤為之名玊泉墨又金章宗宮中以張遇麝香小御團為畫眉墨○余謂玊泉之名與燈煤無干只以東坡佛愰輕烟為名豈不奇絕
松墨
古墨惟以松烟為之曹子建詩墨出青松烟筆出狡兔翰唐詩輕翰染松烟東坡詩徂徠無老松易水無良工小說載王方翼燎松丸墨富家聞見錄云唐李超易水人與子廷珪亡至歙州其地多松因留居以墨名家仇池筆記真松煤遠烟自有龍麝氣世之嗜者如滕達蘇浩然呂行甫暇日晴暖研墨水數合弄筆之餘乃啜飲之又云三衢蔡瑫自烟煤膠外一物不用特以和劑有法甚黑而光近世稱微墨率用桐油烟既非古法墨成亦用漆為衣始光東坡云光而不黑索然無神氣亦復安用殆此等耶予得墨法於異人祗用烟膠成即光如漆名之曰一品玄霜殆不虛也
藏墨訣
贈君烏玊玦泉清硯湏潔避暑懸葛囊臨風度梅月
香與墨同關紐
邵安又與朱萬初帖云深山高居爐香不可缺退休之久佳品乏絕野人為取老松栢之根枝葉實共擣治之斫楓昉羼和之每焚一丸亦足助清苦今年大雨時行土潤溽暑特甚萬初致石鼎清晝香空齋蕭寒遂為一日之借良可喜也萬初本墨妙又兼香癖盖墨之與香同一關紐亦猶書之與畫謎之與禪也
筆經
劉向說苑王滿生說周公籍筆牘書之則周公時巳有筆矣韋誕筆經曰製筆之法桀者居前毳者居後強者為刃愞者為輔參之以榮束之以管固以漆液澤以海藻濡墨而試直中繩勾中勾方員中規矩終日握而不敗故曰筆妙又柳公權一帖云近蒙寄筆深慰遠情但出鋒太短傷於勁硬所要優柔出鋒湏長擇毫湏細管不在大副切湏齊副齊則波掣有馮管小則運動省力毛細則點畫無失鋒長則洪潤自由此帖論筆之妙頗盡故稡書之
澄泥硯
絳縣澄泥硯縫絹袋置汾水中踰年而設取則泥沙之妙者巳入袋矣陶以為硯水不涸
方城硯
方城硯出方城縣葛仙公巖內石如玉瑩如鑑光著墨如澄泥發黑生光如漆如油有豔不滲歲久不乏常如新成
論詩畫
東坡先生詩曰論畫以形似見與兒童隣作詩必此詩定知非詩人此言畫貴神詩貴韻也然其言有偏非至論也晁以道和公詩云畫寫物外形要物形不改詩傳畫外意貴有畫中態其論始為定盖欲以補坡公之未備也
畫家四祖
畫家以顧陸張吳為四祖顧長康陸探微張僧繇吳道玄也余以為失評矣當以顧陸張展為四祖展展子虔也畫家之顧陸張展如詩家之曹劉沈謝閻立本則畫家之李白吳道玄則杜甫也必精於繪事品藻者可以語此
畫家三靄
沙門元靄蜀中人寫真染色以一小石研磨取色盖覆肉色之上後遂如真又有李靄之居金波亭號金波處士又有王靄謂畫師三靄
漢畫
王應麟云曾子固跋西狹頌謂所畫龍鹿承露人嘉禾連理之木漢畫始見於今邵公濟謂漢李翕王稚子高貫辺墓碑刻山林人物乃知顧愷之陸探微宗處士輩尚有其遺法至吳道玄絕藝入神始用巧思而古意稍减矣今於盤洲所集隸圖見之慎又按王象之輿地紀勝碑目載夔州臨江市丁房雙闕高二丈餘上為層觀飛簷車馬人物又刻雙扉其一篚微啟有美人出半面而立巧妙動人又雲陽縣漢處士金延廣母子碑初無文字但有人物漢畫之在碑刻者不止如應麟所云而巳
周昉畫
東坡詩書生老眼省見稀畫圖但怪膳昉肥画譜亦言周昉画美人多肥盖當時宮禁貴戚所尚予謂不然楚辭云豊肉微骨調以娛又云豊肉微骨體便娟便是留住麗之譜與画工也盖肉不豊是一生色髑髏肉豊而骨不微一田家新婦耳
曹吳
北齊曹仲達畫人物衣服緊窄唐吳道子畫衣服飄舉時人語曰吳帶當風曹衣出水
張僧繇
劉子玄曰張僧繇畫羣公祖二疏圖而丘士有著芒屩者閻立本畫昭君圖婦女大著帷帽者夫芒屩出於水鄉非京華所有帷帽起於隋代非漢宮所作以此言之畫非慱古之士亦不能作也
又 吳道子始見張僧繇畫曰浪得名耳巳而坐臥其下三日不能去庾翼初不服逸少有家鷄野鶩之論後乃以為伯英再生盖絕藝必審觀而後論定也
杜詩入畫
杜詩花遠重重樹雲輕處處山畫本可作
桃源圖
唐人畫桃源圖極為工妙舒元輿作記云烟嵐草木如帶香氣熟視詳玩自覺骨戞青玊身入鏡中韓退之亦有桃源圖盖題此畫也予及見元人臨本
拂林圖
宣和畫譜中拂林圖或作佛林又作拂菻不知所謂後考杜環經行記拂林在苫國西一名犁靬其人顏色白婦人皆服珠錦善織絡琉璃妙天下菻音力甚切董北苑畫跋云拂林圖自唐有之其人類中國婦人皆衣胡綾紺文雜錦戴金花步搖綴以木難青珠盧肇雙柘枝舞賦云拂菻妖姿西河別部盖如唐人之胡旋女元末之天魔隊耳
山林窮四和
山林窮四和香以荔枝殼甘蔗滓乾栢葉黃連和焚又或加松棗核梨皆妙
畫似真真似畫
慎少時先太師與瑞虹龍崖二叔父看畫因問二叔父曰景之美者人曰似畫画之佳者人曰似真孰為正慎對曰元微之有詩云顛倒世人心紛紛乏公是真賞畫不成画賞真相似丹青各所尚工拙何足恃求此妄中情哀哉子華子龍崖曰詩亦未見佳 慎爾可試作之遂呈稿曰會心山水真如畫巧手丹青畫似真夢覺難分列禦寇影形相贈晉詩人二叔父喜曰只此四句大勝前人近病中追憶往事記而筆之秪二三首【弘治己未升菴時年十二】
印色
印色古方用草蔴油或用煎粣油皆未為佳近傳用川山甲油取其不滲試之良妙
正色間色
五行之理有相生者有相剋者相生為正色相剋為間色正色青赤黃白黑也間色綠紅碧紫流黃也木色青故青者東方也木生火其色赤故赤者南方也火生土其色黃故黃者中央也土生金其色白故白者西方也金生水其色黑故黑者北方也此五行之正色也甲巳合而為綠則綠者青黃之雜以木剋土故也乙庚合而為碧則碧者青白之雜以金剋木故也丁壬合而為紫則紫者赤黑之雜以水剋土故也此五行之間色也流黃一作馬&#63140;&#62005;黃
間色名
青赤黃白黑五方正色也碧紫紅綠流黃五方之間色也青別為蒼赤別為朱析朱為非非今作緋黃別為黃&#63140;今白別為縞黑別為玄此正色之別名也近黑曰弋今作黓似綠色曰校女嫁者服之&#61692;&#63141;赤日出色也柳日入色也蔥暝色朼檀婦人注面赭色也鵻草色也間色之中又有間色若天縹褪紅淺綘女貞黃天水碧之類不可殫述南史輿服志有叔&#63139;鳥&#62699;&#63139;鳥鵫四色鵫音罩白色也餘未詳左傳注礻&#63140;勻皂色也
丹的
釋名曰以丹注面曰的子本天子諸侯有辟妾以次進御有月事者止不御難於口陳故注此於面灼然而識也王粲神女賦曰施玄的結羽釵傅玄鏡賦曰珥明璫之雙照點隻的以發姿張景陽扇賦皎質皦鮮玄的點綘漢律姅變亦謂月事也
鈿金
張懷瓘書錄云往在翰林見古鐘二枚高二尺許有古文三百餘子紀夏禹功績皆紫金鈿似大篆神彩驚人盖三代鈿金為篆其精類如此又李伯時得彫戈蟲鳥書黃金文銘六字曰王用父作彫戈鈿金法今亦不傳唐六典有十四種金曰銷金曰拍金曰鍍金曰織金曰砑金曰披金曰泥金曰鏤金曰撚金曰戧金曰圈金曰貼金曰嵌金曰褁金而鈿金不在其中今併其名亦不知矣
光明砂
李德裕黃治論云光明砂者天地自然之寶在石室之間生雪牀之上如初生芙蓉紅芭未拆細者環拱大者處中有宸居之象有君臣之位光明外徹採之者尋石脉而求此造化之所鑄也儻有至人道奧者用天地之精合陰陽之粹濟以神術或能成之若以藥石鎔鑄術則疏矣光明砂今方士亦未嘗見之漫書於此以訊之好道術者
掩障
李思訓畫掩障上玄宗夜聞水聲通神佳手也
木夾
唐僖宗乾符六年嶺南節度使率讜遣徐雲虔使於南詔南詔驃信待雲虔甚厚授以木夾遣還通鑑釋文及綱目集覽皆不觧木夾之義予按宣和書譜云章孝規嘗為路魯瞻書雲南木夾木夾彼方所謂木契蠻夷之俗古禮未廢故其往復移文猶馳木夾其詞略曰萬里離南一朝至北開緘捧讀獎飾過多盖其結信邊鄙使之不敢犯義者理固如是耳
簡牘
古人與朋儕往來者以漆板代書帖又苦其露泄遂作二板相合以片纸封其際故曰簡板或云赤牘
九杇一罷
畫家於个物必九杇一罷先以土筆擬其形數次修改曰九杇繼以淡墨一描而成故曰一罷獨周忘機不假乎此落筆便成氣韵生動每語人曰書画同一關捩善書人豈先杇而後書乎盖卓識也
金題玊躞
海岳書史云隋唐藏書皆金題玊躞錦贉繡礻&#63140;虎金題押頭也玊躞軸心也贉卷首帖綾又謂之玊池又謂之贉有毬路錦贉有樓臺錦贉有樗蒲錦贉有引首二色者曰雙引首標外加竹界而打擫其覆首曰礻&#63140;票礻&#63140;虎法帖譜系曰大觀帖用皂鸞鵲錦礻&#63140;票礻&#63140;虎是也卷之袠簽曰檢又曰排漢書武紀金泥玊檢注檢一曰燕尾今世書帖簽後漢公孫瓚傳皂囊施檢注今俗謂之排此皆藏書畫職裝演所當知也
九曲珠
小說云孔子得九曲珠欲穿不得遇二女教以塗脂於線使蟻通焉此與列子兩兒辯日事相似言聖人亦有所不知也珠孔本人所鑽世豈有九曲珠乎東坡祥符九曲觀燈詩金鼎轉丹光吐夜寶珠穿蟻鬧連宵陳簡齋瀑布泉詩九孔穿針可得過氷蠶暎日吐寒波皆用此事
不灰木火浣布
太平寰宇記曰不灰木俗多為鋌子燒之成炭而不灰出膠州予親見之其葉如蒲草束以為燎謂之萬年火把火浣布出蜀建昌其白如雪出於石隙元史所謂石絨也二物不同慱物者宜知之
王&#63140;易琫瑒珌
孟康曰王&#63140;易玊名也音蕩爾雅曰黃金謂之盪說文曰盪金之美與玊同色者也按湯&#63139;玊乃白金之有光如鏡又非銀也周禮有蕩節以竹之孚得名言白金之色如竹孚也字从玊與玊同色也郭知玄韻弓云湯&#63139;玊札行披則謂纸色如玊也應王&#63140;易之名亦音湯&#63139;玊今音暢非佩刀之飾上曰琫下曰珌詩云鞞琫有珌毛傳曰鞞刀室也琫上飾珌下飾天子玊琫而珧珌諸侯湯&#63139;玊琫而璆珌王&#63140;易音蕩琫布孔切珌音必
木難
曹子建詩明株交玊體珊瑚間木難注引南越志云木難金趐鳥沬所成碧色珠也大秦國珍之按其形色則今夷所謂祖母綠也
玊導
南齊高祖性清儉主衣中有玊導上曰留此正是興匚弊源即命擊碎之玊導未知何物又按晉書馮遷追及桓玄玄拔頭上玊導與之曰汝何敢殺天子以此例之則玊導者玊簪或冠篦之類耳導擇也義取擇髮然自唐以後不聞其名
古錢
漢有厭勝錢藕心錢狀如干盾長且方而不圓盖古刀布之變也與近世花蕋夫人封綬及穿鑰錢相似見封演及李孝美錢譜
擲卦以錢
擲卦以錢自嚴君平始唐詩岸與織女支磯石井有君平擲卦錢
瓊寢玊簣
劉聦以婢為后王鑒諫曰不可以污玊簣而塵瓊寢
玊璽考
元朝元貞三十一年木華黎曾孫碩德卒其妻出古玊印貨之中丞崔彧秘書丞楊桓辯其為傳國璽上之慎按秦始皇之璽一曰皇帝壽昌一曰既壽永昌巳傳疑有矣至朱梁亡入於後唐又唐主存&#63150;日耳力&#63151;謀即位魏州僧以傳國璽獻遂即位則後唐之璽盖有二也璽既有二則必有一贋矣是以今日既曰與潞王從珂同焚于洛陽之玄武樓矣而他日段義又得之以為宋哲宗獻今日既曰入金與金哀宗同焚于蔡州之幽蘭軒矣而翟朝宗又得之以為宋寧宗獻若果贋而酷肖則宋徽宗正衒名受欺者又何疑其檢無螭角無缺郤之不用而別制定命寶邪贋跡在宋屢敗露矣而元之崔彧楊桓又何由得之寡婦貨物而獻之余意以為楊桓素工篆書即著六書統者必桓私刻之謀於崔彧而託名于碩德之妻無疑崔彧之意欲迎合皇太妃以翊載成宗而為此眩耀俗目而定其位耳按通典云秦得藍田白玊為璽曰受天之命皇帝壽昌又按北齊制傳國璽鳥篆書文曰受天之命皇帝壽昌漢書注衛宏曰秦璽題是李斯書其文曰受命于天既壽永昌十國紀年晉開運末北戎犯闕少帝重貴遣其子延煦獻傳國璽于遼遼主訝其非真宋哲宗元符元年五月咸陽民段義斸地得玊璽蔡京及講議玊璽官十三員奏曰皇帝壽昌者晉璽也受命于天者後魏璽也有德者昌唐璽也惟德元昌者石晉璽也則既壽永昌者秦璽可知蔡京輩小人媚上不憚誣天矣而况于欺人乎縱使真是秦璽亦無道之物亡國之器豈舜之五瑞禹之玄圭乎噫宋之君臣可謂迷惑無識矣
玊名詁
瑗肉倍好也壁好倍肉朼環肉好若一也又曰玊空邊等也【山海經注】瓏禱旱瑞玊刻為龍文也琥發兵瑞玊刻為虎文也珵楚玊也理六寸光自照璠璵魯玊也王&#63140;困齊玊也王&#63140;棘晉玊也瓊赤玊也瓐碧玊也瑎墨玊也瑿玄玊也玼紫玊也瑌玊半白半赤也璊玊赩色也王&#63140;筆彬律切青白玊琯也理玊膚也璞玊未理也琢玊始理也琈玊采也璘王&#63140;扁玊文也玲玊聲也璄玊光也瑜玊中美也璪玊加瑑飾也玓瓅玊點也玷玊缺瑕玊病也珙大壁也琡璋大八寸也瑄壁大六寸也璋半圭判白也琦片玊也珏兩玊玨&#63141;車奉使玊盛之車笭間者也璱玊華相帶如琴絃也字一作琗王&#63140;&#60886;玊英羅列秩秩恘瑞舜所輯玊也琯舜所受西王母獻玊也琰夏桀寵女名刻于玊也琬周王結好圭也靈以玊事神也王&#63140;易祀天玊也【音暢人名有應王&#63140;易今作平音呼非】璹玊器也瑁圭頭邪刻也王&#63140;綦玊飾弁也琄玊珮之長也流&#63139;玊玊垂玊飾冕也珩佩玊節步也玦玊珮不連也珕蜃飾佩刀瓛玊上大下小也璣珠不圓也珽圭長三尺也玟火齊珠也王&#63140;英水晶珠也【一名水玊】瑫玊在櫝也玩兒弄璋也珈以玊飾笄也瑱以玊充耳也琫佩刀下飾也璏玊劍鼻也王&#63140;丑印鼻也珖玊琯也珂以玊飾馬行&#63141;&#63112;恘【又曰馬腦車渠飾行&#63141;缶皆曰珂佛經云珂雪言其白也】珬老雕入海化為珂珬蚌屬即車渠也璫穿耳附珠也琩蠻女充耳玊也瑑圭有凸鄂也珧江珧蚌也珨音甲蜃器也瓖馬上飾玊所謂金鋄玊瓖也琇琇瑩美石也珷玞珉石似玊也□以玊相贈遺也玖黑色玊可作鏡也○近見文士凡遇玊偏傍之字皆謂之玊而不知各有訓詁也聊記其略如右

【六十七卷】＋雜類二
【雜類二】＋樓觀 ＋麗譙 ＋申明亭＋東西北第 ＋壁帶懸楣 ＋綴戶綴牗 ＋兩階 ＋西弄 ＋茨簷葦菴 ＋窐衡 ＋諫霤瑣闈 ＋栢寢梧臺 ＋函道局室 ＋紫壇 ＋鑿翠流丹 ＋槐衙 ＋顧雲嵩山隱居 ＋虎門 ＋甘泉宮＋閶戶&#63141;盍 ＋穴&#63139;厷穴&#63139;曾 ＋柴門 ＋椒圖 ＋&#62677;&#63140;沓頭護朽 ＋延鷺堠畫烏亭 ＋麗曯 ＋七娥房＋南漪 ＋袁凖駁蔡邕＋孔明炊釜 ＋魚栫 ＋蛟韅 ＋金蓮炬＋饕餮 ＋象床火籠 ＋流黃簟＋星施 ＋仙人弩＋萎蕤鎖＋蕭斧 ＋鵓鴿色胡桃文 ＋紫花墩＋萬尺篊＋銀蒜 ＋隱囊 ＋簠簋豆鋪 ＋鴈鼎 ＋銅虹曉虹 ＋赭繩 ＋胡器 ＋吹綸 ＋欹案隱囊 ＋羽觴 ＋三雅 ＋乘石 ＋先路 ＋鳳盉 ＋鳳艒 ＋扁舟本作鯿舟 ＋方麯 ＋車子釣＋重較說＋蕩＋竹根如意碧慮屏風 ＋水龍 ＋蘭鷁 ＋柴轂 ＋綠鷁蔥鶖 ＋唐馬鞭價重
太史升菴文集六十七卷 成都楊慎著　從子有仁編輯 後學趙開美校
樓觀
樓觀本尹喜之居有草樓焉後人創立道宮名曰樓觀今在終南之陰盩厔縣韓翃有題樓觀詩
麗譙
莊子盛鶴列於麗譙之間注麗譙魏城門名譙亦作嶕壯麗而嶕嶢也前漢書陳勝傳戰譙門中注門上為高樓以望故曰譙樓慎按漢書五行志主公車大誰卒注大誰主問非常之人云姓名是誰何也誰何一作譙呵城門名麗譙者麗如魚麗之麗力支切譙即譙呵之譙今都門出入者守門人成列而呼喝之亦是古制不必改譙作嶕也
申明亭
趙明誠金石錄跋昆陽城中漢街彈碑不知街彈為何語按周禮大司徒里宰以歲時合耦于鋤鄭玄注曰鋤者里宰治處若今街彈之室盖周名鋤漢名街彈之室今之申明亭也
東西北第
漢世有東第所謂爵為通侯列居東第是也有西第馬融作大將軍西第頌是也有北第賜夏侯嬰北第第一是也獨無南第盖避南面之故歟
壁帶懸楣
陳後主起臨春結綺望仙三閣壁帶縣楣皆以沉檀為之注壁帶壁中橫木縣楣橫木施於前後兩楹之間下不裝構如偏橋棧道之勢今人謂之掛楣古之&#63150;广木攴&#63151;閣今曰閣板禮曰始死之奠其餘閣也與西都賦曰金缸行&#63141;缶壁
綴戶綴牗
大戴禮明堂四戶八牗赤綴戶白綴牗椘辭網戶朱綴注綴緣也以朱緣其邊今曰四映如古紫界墻青瑣闥之屬
兩階
古者堂之前無階惟左右設兩階右為賓階左為阼階天子之尊亦惟兩階書曰舞干羽於兩階是也天子立於阼階而以賓禮延其臣易曰利用賓於王是也天地所以交泰也至秦中為甬道亢然自尊天地不交而為否矣今佛寺道觀猶存古制
西弄
南史東昏侯遇弒於西弄宮中別道如永巷之類也楚辭五子用失乎家衖衖音閧所云弄者盖衖字之轉音耳元經世大典所云火衖註即音弄
茨簷葦菴
茨簷賤士見晉書葦菴漁父見廣異記
窐衡
晉書隱逸傳云徵聘之禮賁於薖軸玊帛之贄委於窐衡謂窐竇衡門圭或從穴作窐
諫霤瑣闈
諫霤【左傳】瑣闈【漢書】
栢寢梧臺
唐韓翃青州詩栢寢寒蕪變梧臺宿雨收栢寢見晏子春秋梧臺伏琛齊地記曰臨淄有梧臺里皆齊事也
函道局室
戴延之西征記函道道如封函也荀子云局室蘆簾局室室如碁局也
紫壇
漢行宮用紫涺為&#62673;&#63140;&#60997;為壇【齊梁郊祀歌所謂紫壇也】天神下若流火【漢書所謂神光交錯於薦鬯之夕也】舞女三百人【漢志所謂偽節女樂也以此祭天不亦媟乎】
鑿翠流丹
開牎鑿翠【杜詩鑿翠開戶牗】飛閣流丹【王勃】
槐衙
中朝故事云天街兩畔槐木俗號為槐衙曲江池畔多柳亦號為柳衙以其成行排立也
顧雲嵩山隱居
曙景張屏掛清光於露壑飛流界練貫幽響於風湍【可作隱居對】
虎門
蔡邕勸學篇云周之師氏居虎門今之祭酒也漢曰虎觀取此義
甘泉宮
甘泉宮有三秦之甘泉宮在渭南隋之甘泉宮在鄠漢之甘泉宮在馮翊雲陽縣戰國策范睢說秦王曰大王之國北有甘泉谷口秦二世造甘泉宮雲陽記云谷口去雲陽宮八十里流潦沸騰飛泉洒激兩岸峭壁孤竪橫盤凜然凝沍每入穴中朱明盛暑當晝暫暄涼秋晚候縕袍不暖所謂寒門也漢世以為避暑之處劉歆甘泉宮賦云軼陵陰之地室過陽谷之秋城回天門而鳳舉躡皇帝之明庭冠高山而為居乘崐崙而為宮梁劉孝威詩漢家迎夏畢避著甘泉宮校尉烏桓騎待制樓煩弓後旌遊五柞前笳度九嵕才人豹尾內御酒屬車中輦回百子閣扇度七輪風鳴鍾休衞士披圖召後宮材官促校獵凉秋戲射熊
閶戶&#63141;盍
閶闔一作閶戶&#63141;盍省門從戶也儀禮又作戶&#63141;去从盍而去皿也
穴&#63139;厷穴&#63139;曾
宏穴&#63139;曾屋深響也如空谷之傳聲詩所謂噦噦其冥賦所謂蟭螟飛而生風尺蠖动而成響也
柴門
晉書儒林傳贊清貞守道抗志柴門詩人多用柴門字原出於此【漢書漢中之俗蓬戶柴門食必兼肉】
椒圖
龍生九子不成龍各有所好屭贔鴟吻之類也椒圖其形似螺螄性好閑故立於門上詞曲門迎駟馬車戶列八椒圖人皆不能曉今觀椒圖之名亦有出也見菽園雜記又按尸子云法螺蚌而閉戶後漢書禮儀志殷以水德王故以螺著門戶則椒圖之似螺形信矣
&#62677;&#63140;沓頭護朽
唐韵&#62677;&#63140;沓音塔柱&#62677;&#63140;沓頭也今俗名護朽陸文量菽園雜記引慱物志虭蛥其形似龍而小性好立險故立於護朽上則護杇之名亦古矣
延鷺堠畫烏亭
余舊有絕行詩山遮延鷺堠江繞畫烏亭上句用元魏改官制以候望官為白鷺取其延望之意其時亭堠多刻鷺像也下句用漢明帝起居注明帝巡狩過亭障有烏鳴亭長引兮射中之奏曰烏烏啞啞引弓射洞左腋陛下壽萬年臣為二千石帝悅令天下亭障皆畫烏焉二事頗僻故湏詮詁
麗曯
南史隱逸傳桂山篁渚非止素玩碧澗清潭飜成麗矚宋人有以麗曯名亭本此
七娥房
束晳玄居賦夕宿七娥之房朝享五鼎之食方言吳有桼娥之臺桼即七字七林有七娥三粲百媚千嬌之語
南漪
坡詩中有南漪亭詠南漪之名甚奇昔有人讀晉書坡公問曰尋得幾個好亭名名佳者亦自難得也
袁凖駁蔡邕
蔡邕明堂論云太廟太室明堂太學辟雍名異而實同袁凖正論明堂宗廟太學禮之本物也事義不同各有所為而世之論者合以為一取詩書放逸之文經典相似之語推而致之考之人情失遠矣宗廟之中人所致敬幽隱清凈鬼神所居而使眾學處焉饗射其中人鬼慢瀆死生交錯俘囚截耳以干鬼神非其禮也袁子之論卓矣蔡邕名儒不知何以臆撰如此果如其言則先王之明堂殆北虜之穹廬南夷之碉房先王豈為之乎
孔明炊釜
麻城毛柱史鳳韶為予言近日平谷縣耕民得一釜以涼水沃之忽自沸以之炊飯即熟釜下有諸葛行窩字鄉民以為中有寶物乃碎之其釜複層中有水火二字亦異哉瑞應圖曰丹甑不炊而自熟玊皋不汲而常滿近此類乎信夫孔明之才蓻固后世之神禹周公也世所傳划車弩鷄鳴枕不一而已
魚栫
栫寂見切說文栫以柴木壅水也江賦栫澱為涔夾眾羅筌皆取魚之具蜀中有魚栫之名
蛟韅
荀子蛟韅注馬服之革盖以蛟皮為之韅呼見切左傳韅靷鞅靽韅音絇在背曰韅靷音胤在胸曰靷詩陰鋈續注靳環靳者言其常處游左驂馬背上左傳如驂之有靳籕文作革&#63140;夔夔古昏字也鞅倚兩切在腹曰鞅今之袞肚靽音半在後曰靽
金蓮炬
蘇子瞻唐令狐綯已有之
饕餮
金臺田景延得古饕餮拱泉而垂腹羸其面而坐則人焉其下有若承盤者元裕之考定為古器無疑也
象床火籠
西京雜記天子玊几冬則加綈錦以象牙為火籠慎常有冬日宮詞云障風貂尾扇熅火象牙籠貂扇冬日用之歐陽玄詩十月都人供暖箑
流黃簟
會稽竹簟供御號為流黃簟唐詩珍簟冷流黃
星施
周書王會篇樓煩貢星施【施亦旌旄之屬】
仙人弩
史記壑通天臺上有天梯仙人弩通天臺上仙人弩笑電岩前玊女壼
萎蕤鎖
錄異記萎蕤鎖金鏤相連屈伸在人顧况詩春樓不閉萎蕤鎖綠水廻通宛轉橋
蕭斧
通鑑礪蕭斧而伐菌蕭斧伐蕭之斧也詩云取蕭祭脂又云采彼蕭兮
鵓鴿色胡桃文
供御炭用鵓鴿色胡桃文【見宋史】
紫花墩
宋學士王珪召對蕋珠殿設紫花墩命坐
萬尺篊
陸魯望寄吳子華詩到頭江畔尋漁事織作中流萬尺篊篊取魚具也酉陽雜俎晉時錢塘有人作篊年取魚億計號萬匠篊按篊字從洪石梁絕水曰洪射洪呂梁洪是也洪從竹為篊盖以竹為魚梁此字唐韵不收
銀蒜
歐陽六一放玊臺體詩銀蒜鉤簾宛地垂東坡哨遍詞睡起畫堂銀蒜珠幙雲垂地蔣捷白苧詞早是東風作惡旋安排一雙銀蒜鎮羅幙銀蒜盖鑄銀為蒜形以押簾也元經世大典親王納妃公主下降皆有銀蒜簾押幾百雙
隱囊
晉以後士大夫尚清談喜晏佚始作麈尾隱囊之製今不可見而其名後學亦罕知顏氏家訓云梁朝全盛之時貴遊子弟駕長簷車跟高齒屐坐棊子方褥憑班絲隱囊王右丞詩不學城東遊俠兒隱囊紗帽坐彈棊
簠簋豆鋪
慱古圖簠簋豆鋪同為一類簠盛嘉膳簋盛常膳豆盛水土之品實濡物之器也禮必從豆以禮之不可廢也豐必從豆以時之不可緩也戲必從豆以交際之不可忘也鋪亦古器名有公劉鋪有天君養鋪形亦如簠但簠方而鋪圓耳漢門有鋪首正象其形乃鋪陳之義又按鋪字從金宮門銅鐶所謂金鋪也其制不始於漢三代以來有之或以&#62694;&#63139;韋索或以螺虫&#63140;半或以金銅各隨其所王之德今俗歲節以&#62694;&#63139;韋索懸門亦古意也【佛經金摩竭魚裝飾門柱亦金鋪之象】
鴈鼎
梁書檄文要結犬戎潛窺鴈鼎鴈目&#63139;折疑用戰國策顏率求目&#63140;折難事又或用柳下惠岑目&#63140;折事則鴈字當作贗
銅虹曉虹
器物欵識有王氏銅虹燭錠虹與缸同如漢賦金缸啣壁唐詩銀缸斜背解明璫之類也李賀詩飛燕上簾鉤曉虹屏中碧亦謂貴人晏眠而曉燈猶在缸也
赭繩
商君書赭繩束枉木古之匠人用赭繩即今之墨斗也
胡器
詩含神霧曰胡人蠻貊作器物多與中國相反書則橫食則合伏床則交腳鼓則細腰
吹綸
漢書注齊服官有吹綸方空之目梁費昶詩金輝起遙步紅彩發吹綸按吹綸不知何物據詩意想是婦女所執之物如煖扇之類沈約詩畫扇迎初暑紅輪映早寒庾肩吾詩粉白映輪紅元歐陽玄詞十月都人供暖箑可以互證梁簡文柳詩枝間通粉色葉裡映吹綸
欹案隱囊
三國志曹公作欹案臥視六朝人作隱囊柔軟可倚又便於欹案王維詩隱囊沙帽坐彈棊
羽觴
束晢說曲水流觴之事始於周公營洛所制引逸詩云羽觴隨流波此一義也班婕妤自悼賦酌羽觴兮銷憂注以玳瑁覆翠羽于下徹上見此義也唐詩玳瑁筵本此
三雅
東觀漢記今日歲首謂上雅壽雅酒閜也魏文帝典論荊州牧劉表子弟以酒器名三爵上者曰伯雅中者曰中雅小者曰季雅隱窟雜志宋時閬州有三雅池古有脩此池得三銅器狀如酒杯各有篆文曰伯雅仲雅季雅當時雖以名池而不知為劉表物也廣韻疋&#63139;皿字注云酒器疋&#63139;皿即雅字也吳均詩聊傾三雅巵今人語曰雅量伎人送酒曰雅酒盖本此云
乘石
今之上馬臺古之乘石也周禮隸僕下士二人王行洗乘石鄭司農注云王登上車之石也詩有扁斯石履之卑兮乘車之得履石惟王為然王行洗乘石致其洁也淮南子云周公履乘石尸子周公踐東宮履乘石唐王起洗乘石賦承玊趾以增麗拂袞衣而更妍洗列周經履合詩雅
先路
楚辭來吾導夫先路先路車名郊特牲先路三就左傳鄭賜子展先路子產次路
鳳盉
唐碑文瓦釜之於黃鍾饕鼎之於鳳盉器名見慱古圖
鳳艒
慱雅艒舟&#63140;宿舟也艒音墨隋志有龍舟鳳艒
扁舟本作鯿舟
或問予詩人多用扁舟何處為始予按南史天淵地新製鯿魚舟形甚狹故小舟稱扁舟六朝詩惟王由禮有扁舟夜向江頭泊之句至唐人則多用之
方麯
北史楊愔傳以方麯障面讀者不觧方麯為何語按說文作筁蠶薄也通作曲禮記曰薄漢書周勃傳織薄曲為業方言薄謂之曲此云方麯障面蓋竹織方扇也
車子釣
張志和漁父曲車子釣撅頭船樂在風波不用仙唐譚用之詩云碧玊蜉蝣迎客酒黃金轂轆釣魚車又云翩翾蠻榼薰晴浦轂轆魚車響釣船是其事也宋史洞庭湖賊楊么四輪激水船行如飛今失其制
重較說
詩衞風淇澳篇曰猗重較兮毛萇曰重較卿士之車孔穎達曰倚此重較之車實稱其德也周禮輿人云較兩輢上出軾者今之平隔也詩詁云車廣六囚四寸深四尺軾去輿高三尺三寸較去式又高二尺二寸較式通高五尺五寸盖古人乘車立乘非如今人之坐也論語曰升車必正立列女傳曰立輜無軿是其明証故乘車平常則憑較若應為敬則落手憑下式而頭得俯較在式上若兩較然故曰重較輢是兩邊植木較橫輢上輢兩而較一說文車輢上曲銅也盖較在軾上恐其墜故以曲銅關之古謂較為車耳古諺云仕宦不止車生耳三國志吳童謠云黃金車班蘭耳闓閶門見天子符曲銅之說矣
蕩
禹貢瑤琨篠蕩疏曰竹濶節曰蕩周禮掌節凡邦國之使節山國用虎節土國用人節澤國用龍節皆以英蕩輔之注云蕩當為帑謂之函器盛此節或曰英蕩畫函也干寶曰英刻書也蕩竹箭也刻而書其所使之事以助三飾之信鬥漢中之百使符者亦取則於故事也郭知玄集韻序銀鉤乍閱蕩櫛行披
竹根如意碧慮屏風
齊高帝以竹根如意賜明慶符梁元帝有謝碧慮屏風啟【亦可對虎頭鞶囊】
水龍
隋梁睿請伐陳文帝詔曰陳國未盡藩節誠湏責罪興師若命水龍終當屈水龍謂戰舩也
蘭鷁
謝眺賦靡蘭鷁兮江之潯舟也【可對燭龍】
柴轂
袁紹士無貴賤與之抗禮輜軿柴轂填接巷陌
綠鷁蔥鶖
劉楨魯都賦綠鷁蔥鶖皆舩名舩首畫此二鳥形也
唐馬鞭價重
柳宗元鞭賈云市之鬻鞭者人問之其價直五千必曰五萬復以五十則伏而笑之以五百則小怒以五千則大怒必五萬而後可此雖寓言亦必因當時鞭價而立說也又顧况有露青竹鞭歌曰鮮于仲通正當年章仇兼瓊在蜀川約束蜀兄采馬鞭聯灰煮蠟光爛然章仇兼瓊持上天忽見楊州北邸前秪有人還千一錢盖言其物貴而價賤也然一鞭之直何至五萬而千一之錢猶以為少今世雖以金玊寶珠飾之人亦誰肯以此重價酬之者古今好尚不同如此又唐人進士絲鞭工緻為冣洪武中江南富家猶有藏之者見高啟詩集

【六十八卷】＋雜類三
【雜類三】＋翰林撰致語＋皋比 ＋俗儒泥古 ＋飲章 ＋權土灰＋懸榻 ＋綜理 ＋批亢擣虛 ＋飯罋 ＋甌臾 ＋短人 ＋君形 ＋鬧掃 ＋伐國之女 ＋范蠡西施 ＋西施 ＋旋波移光 ＋麗色 ＋半面 ＋武后生牙 ＋甄后 ＋十眉圖＋翠足粉胷 ＋黃眉黑粧 ＋弓足 ＋素足女＋天苴 ＋鐐子 ＋容頭過身 ＋薛越 ＋通名剌曰謁＋等身書＋寒食火禁 ＋拍張 ＋狗腳猪腸 ＋朋黨 ＋節妓 ＋登科故事 ＋制策入等 ＋陳烈 ＋丘崇勉方逢辰 ＋契丹崇儒 ＋曾義山＋托物起興 ＋解連環＋何法盛郭象＋素女論＋勵學 ＋書敘指南 ＋聚書戒子 ＋積丝散繭 ＋信使 ＋將無同＋秦首十月 ＋羅畸 ＋宀&#63139;龜瘃 ＋社南社北 ＋蕋榜 ＋女郎砧＋白打錢＋銑鋧 ＋天轡 ＋不借軍持 ＋女史 ＋男女小運 ＋夫娘 ＋錦攬華鑾 ＋彤騶 ＋妬婦乘驏牛
太史升菴文集六十八卷 成都楊慎著　從子有仁編輯 後學趙開美校
翰林撰致語
宋時御前內宴翰苑撰致語八節撰帖子雖歐蘇曾王司馬范鎮皆為之盖張而不弛文武不能百日之蜡一日之澤聖人亦不之非也成化中黃編修仲昭莊檢討最不撰元霄詞又上疏論列以去以此得名然自是而後內外隔絕每有文字別開倖門有文華門仁智殿輩每得羙官甚至蠹政害人曷若仍舊之愈乎愚謂於麗語中寓矢&#63140;見諫意如六一公玊輦經年不遊幸上林花好莫爭開君王念舊憐遺族長使無權保厥家亦何不可南唐李後主遊燕潘佑制詞云樓上春寒山四面桃李不湏誇爛熳巳失了春風一半意謂外多敵國而地日侵削也後主為之罷宴填詞如此何異諫書乎工執蓻事以諫况翰苑本以文章諷諫乎諸公毋乃未習聲律而託為此乎
皋比
朱子張橫渠贊勇撤皋比盖以虎皮為講席也按唐戴叔倫禪寺讀書詩猊座翻蕭索皋比喜接連則以皋比為講席唐世巳然矣然皋比之為虎皮抑又有說古之世以虎皮包弓矢謂之櫜櫜即皋也
俗儒泥古
易曰窮則變變則通通則久禮曰禮時為大順次之文子引老子之言曰天下幾有常法或當於世事順於天地祥於鬼神即可正治矣又曰先王之制不宜即廢之末世之事善則著之故聖人制禮樂而不制於禮樂制法而不制於法故曰可道非常道嗚呼斯言也其識時務達治體之深者乎後世如趙括之兵法房琯之車戰蘇綽王安石之周禮其法是其時非也澤麋而蒙彫虎之皮尸鳩而傳鷡明之羽適足增其累爾張橫渠必欲行井田胡致堂必欲復封建幸而不用不幸而試其敗塗地矣朱子猶惜其有志未就而卒亦迂矣哉甚者謂肉刑可用民兵當立不祭墓而止祭祠不設像而止設主紛紛之議皆泥古之過也近日有謂婦女不宜傅粉弓足酒器不宜廂銀鍍金及仕甫通顯素履蕩然此又詩禮發金椎之塜猨狖衣周公之服者尤可惡哉
飲章
蔡邕傳一入牢獄當為楚毒所迫促以飲章辭情何緣復聞飲猶隱卻梏人姓名無可對問今之匿名文書也○章懷太子注俗本不解飲字或改為報或改為疑並非也
權土灰
冬至陽氣應則樂均清景長極黃鍾通土灰輕而衡仰夏至陰氣應則樂均濁景短極蕤賓通土灰重而衡低淮南子云水勝故夏至濕火勝故冬至燥燥故灰輕濕故灰重夏火王而云水勝水在內也冬水王而曰火勝火在內也人之一身可驗夏則五臟化水冬則五臟化火夏非水在內則焦而焚矣冬非火在內則凍而僵矣此陰陽互藏其宅之妙也
懸榻
陳蕃初為青州太守郡人周璆字孟玊高洁之士郡守召命莫肯至惟蕃能致焉特為一榻去則懸之後為豫章太守不接賓客惟徐穉來特設一榻去則懸之右二事相類蕃平生所接賓客亦罕矣○愚謂蕃亦癡矣為郡守採一郡之風謠為宰相以天下為耳目若閉閣懸榻乃干木泄柳之所為豈郡守宰相之事乎宦官之禍其及宜矣
綜理
綜機縷也所以持經而施緯使不失條理者也三蒼觧詁綜理經也謂能統理眾務為綜理漢宣帝綜核名實晉陶侃綜理微密是也○綜理經綸皆以織喻人事鹵莽灭裂皆以耕喻人事
批亢擣虛
鬥者方相亢拒則排批之使觧虛者兩敵距鬥力所不及之處擣之雖欲鬥勢不能不觧○一說亢音吭所謂扼其吭而奪之也
飯罋
曾南豐文集引山東諺云霜淞打霧淞貧兒備飯罋盖以雪淞為豐登兆也東坡除夜雪詩春雪雖元晚春麥猶可種敢怨行役勞助爾歌飯罋正用此諺語王十朋註乃云山東人以肉埋飯下謂之飯罋此真齊東野人之語也
甌臾
荀子大略篇流丸止於甌臾流言止於智者注甌臾皆器也楊子方言陳魏鄭宋之間謂罃為臾甌臾謂地之坳坎如甌臾也漢舊儀顓頊有三子生而亡去為疫鬼一居江水為瘧鬼一居若水為罔兩一居人宮室區隅漚臾善驚小兒漚與甌通盖傾側窳下之地邊塞之地有甌脫亦取窳下之義
短人
孔子家語僬僥長三尺短之極也而莊子注云務光長八寸論衡及何承天纂文云張仲師長尺二寸近於誣矣宋史呂夏卿年老身形漸縮如小兒小說載嶺南鶴窠鶴髮翁亦縮如嬰孺此非常理所格也
君形
淮南子畫西施之面羙而不可悅矢&#63140;見孟賁之目大而不可畏君形者亡焉君形者亡猶莊子云尊足者存也
鬧掃
鬧掃髻名亦猶盤雅墮馬之類也唐詩還梳鬧掃學宮妝獨立閑庭納夜迠手把玊釵敲砌竹清歌一曲月如霜三夢記
伐國之女
李德裕云自古得伐國之女以為妃后未甞不致危亡之患何也亡國之餘焉能無怨氣其開基之先皆一時之傑其瀆鬼嶽祗愛其血食忿其灭亡故能為厲必生妖羙之色以蠱惑其君而危亡之晉之驪姬楚之夏姬息媯符堅之清河公主侯景之溧陽公主隋文帝之陳夫人皆是物也史蘇所謂我以男戎勝彼彼必以女戎勝我隋書曰興門之男衰門之女信矣杜牧集載陳希烈桂娘事尤異
范蠡西施
世傳西施隨范蠡去不見所出只因杜牧西子下姑蘇一舸逐鴟夷之句而附會也予竊疑之未有可証以折其是非天日讀墨子曰吳起之裂其功也西施之沉其羙也喜曰此吳亡之後西施亦死于水不從范蠡去之一證墨子去吳越之世甚近所書得其真然猶恐牧之別有見後檢修文御覽見引吳越春秋逸篇云吳亡後越浮西施于江令隨鴟夷以終乃咲曰此事正與墨子合杜牧未精審一時趁筆之過也盖吳既灭即沉西施于江浮沉也反言耳隨鴟夷者子胥之譖死西施有力焉胥死盛以鴟夷今沉西施所以報子胥之忠故云隨鴟夷以終范蠡去越亦號鴟夷子杜牧遂以子胥鴟夷為范蠡之鴟夷乃影撰此事以墮後人于疑網也既又自笑曰范蠡不幸遇杜牧受誣千載又何幸遇予而雪之亦一快哉
西施
劉長卿題□也□子曰窓風不舉袖但覺羅衣輕二語雖太白可頡頏也
旋波移光
旋波移光越之羙女與西施鄭妲同進於吳王肌香體輕飾以珠幌若佶鸞之在煙霧
麗色
瓊英膩雪蓮蕋瑩波露濯蕣姿月鮮珠彩【鄭德璘妾韋氏】
半面
東觀漢記應奉甞詣袁賀賀時將出行閉門造車匠於閣內開扇出半面視奉去後數十年於路見車匠識而呼之今人云半面之識本此事
武后生牙
唐類表載李近仁賀武后新牙更生表云易有四營金牙為壽考之象詩具六義玊齒載神仙之謠還年而輔車不虧郤老而瓠犀仍出堅而不脆聞於導飬之方落而更生得自靈飛之散乞宣示海內仍錄付史官史稱武后年七十盛自拂拭不覺衰耗始信夏姬之年踰七十而鷄皮三少猶與巫臣生女後嫁叔向北史胡后年踰不惑而妖蠱若二八是三人者貴為君配而其行乃花鴇梨姏之所恥而不為然天乃祐之以誨滛之具亦理之不可曉者
甄后
魏甄后慧而有色先為袁熙妻曹公屠鄴令疾召甄左右曰五官郎將已取去孟德歎曰今年破賊正為奴后乃甄會女初未嫁熙日擬昏子建其後為文帝后以妬死子建思之不忘作感甄賦明帝甄出也見此賦改名洛神云甄氏何物一女子致曹氏父子三人交爭之如此
十眉圖
唐明皇令畫工畫十眉圖一曰鴛鴦眉又名八字眉一曰小山眉又名遠山眉三曰五岳眉四曰三峰眉五曰垂珠眉六曰月稜眉又名郤月眉七曰分稍眉八曰涵煙眉九曰拂雲眉又名橫煙眉十曰倒暈眉東坡詩成都畫手開十眉橫雲郤月爭新奇
翠足粉胷
劉勰云綴金翠於足跗靚粉澤於胷臆以喻失其所施也然今之妓女金翠綴足粉澤靚胷盖恒飾也古所謂倡優后飾猶未若今世之甚乎
黃眉黑粧
後周靜帝今宮人黃眉黑粧至唐猶然觀唐人詩詞如蘂黃無限當山額又額黃無限夕陽山又學画鴉黃半未成又雅黃粉白車中出又寫月圖黃罷其證也然溫飛卿詩有豹尾車前趙飛燕柳風吹散鵞間黃之句王荊公詩亦云漢宮嬌額半塗黃事巳起於漢特未見所出耳又幽怪錄神女智瓊額黃
弓足
墨莊漫錄考婦女弓足起於李後主予按樂府雙行纏知其起於六朝張禺山云史記云臨淄女子彈弦躔屣又云搖修袖躡利履意古巳有之再考襄陽耆舊傳云盜發楚王冡得宮人玉屐張平子賦云金華之舄動趾遺光又云履躡華英又云羅襪躡蹀而容與曹子建賦羅襪生塵焦仲卿妻詩足躡花文履繁欽詩何以釋憂愁足下雙遠遊梁武帝莫愁歌足下絲履五文章卞蘭羙人賦金蕖承華足陶潛賦願在絲而為履附素足以周旋崔豹古今注晉世履有鳳頭重臺分稍之制唐詩便脫鸞靴出翠惟又麗情集載章仇公鎮成都有真珠之惑或上詩以諷云神女初離碧玊階彤雲猶擁牡丹鞋應知子建憐羅襪顧步褰衣拾墜釵李義山詩浣花牋纸桃花色好好題詩詠玉鉤陶南村謂唐人題詠略不及之盖亦未之慱考也
又 六朝樂府雙行纏其辭云新羅綉行纏足趺如春妍他人不言好獨我知可憐唐杜牧詩云鈿尺栽量减四分碧琉璃滑裹春雲五陵年少欺他醉笑把花前出畫裙叚成式詩云醉袂幾侵魚子纈彯纓長戞鳳皇釵知君欲作閑情賦應願將身脫錦鞋花間集詞云慢移弓底綉羅鞋則此飾不始於五代也明矣或謂起於妲巳亦非
素足女
太白浣沙女詩一雙金屐齒兩足白如霜又越女詞云屐上足如霜不著鴉頭襪又云東陽素足女會稽素舸郎予甞戲謂太白何致情迴盻此素足女再三張愈光戲答云太白可謂能書不擇筆矣聊記以餉一笑予甞題浣女圖詩純用太白語意紅顏素足女兩足白如霜不著鴉頭襪山花屐齒香天然去雕飾梅岑水月粧肯學邯鄲步匍匐壽陵傍盖竊病近日學詩者拘束蹈襲取妍反拙不若質任自然耳
天苴
張儀傳苴蜀相攻注引譙周曰天苴即天巴也○苴即巴字苴曰天苴漢曰天漢棧曰天棧山名有天谷天隳石有天牙皆言其高且險也
鐐子
宋仁宗游後苑還宮索漿甚急宮嬪曰大家何不於外宣索而受渴仁宗曰吾屢顧不見鐐子恐問之則所司有得罪者嗚呼仁宗信仁矣哉近世有達官因庖丁治蔥不如法笞之立死復有烹羊胃欠熟斃之於獄噫一介書生僥倖一官而視人命如草芥不有人禍必有天刑亦何不思之甚哉按爾雅銀之羙者謂之鐐鐐子亦庖人之別稱力吊切
容頭過身
漢書虞詡疏公卿巽懦容頭過身盖以猫犬喻之凡猫犬鑽穴頭可容身即過矣
薛越
荀子貨財粟米者彼將日月栖遲薛越之中野我今將畜積并聚之於倉廩賈閨甫謂李密曰民以食為天而有司曾無愛惜屑越如此通鑑注屑越猶言狼籍而棄之也○薛說文草名相如賦薛莎青藾注薛藾蒿也越草也可以為布文選焦葛升越弱於羅□
通名剌曰謁
說文謁白也增韵訪也請見也古者請見必有辭書之方策使將命者通名故漢有謁者袁盎傳上謁注若今通名也史記婁敬欲見漢王或使之易衣敬曰敬本衣帛則衣帛見敬本衣旃則衣旃見今舍旃褐假鮮華是矯常也不敢將命者驚而失謁謂失其通名之剌也
等身書
宋賈黃中幼日耳&#63140;忽悟過人父師取書與其身相等令讀之謂之等身書張子野詞等身金誰能意買此好光景
寒食火禁
容齋隨筆謂寒食禁火不由介推其言似矣近觀十六國春秋石勒下令寒食不許禁火後有氷雹之異徐光曰介推帝鄉之神也歷代所尊未宜替也宜令百姓奉之勒又令尚書定議以聞韋諛曰子推忠賢令緜介之間奉之於天下則不通矣勒從之令并州復寒食如初容齋豈未考此耶然勒禁天下□食而至隋唐巳復禁改火觀隋李崇嗣普天皆灭燄匝地盡藏烟之句及元禾&#63140;貞連昌宮詞自注唐時京城寒食火禁以鷄羽入灰有焦者皆罪之亦極嚴矣火禁迨今則絕不知而四時亦不改火自胡元入中國鹵莽之政朼然寒食不必復改火乃先聖節宣天道者可因元人而廢之乎
拍張
南史王敬則脫朝服袒裼以絳紏髻奮臂拍張武帝不悅曰三公豈宜如此敬則曰臣以拍張得三公不可忘拍張也拍張盖手摶捽胡之戲又何澗拍張賦曰東方曼倩發憤於侏儒遂與火頭食子廩賜不殊載籍中說拍張者惟此二處人亦罕知
狗腳猪腸
高澄侍宴以大觴屬孝靜帝帝不勝忿曰自古無不亡之國朕亦何用生為澄怒曰朕朕狗腳朕○宋洪邁銅雀瓦硯銘曰元魏之東狗腳于鄴吁其瓦存亦禪千刼○銅雀硯曹操臺瓦巳不可得宋人所收乃高歡避暑宮氷井臺香姜閣瓦也洪容齋銘可證余得一瓦上有香姜字又見京師人家藏一瓦有元象字元象孝靜帝年號也○狗腳可對猪腸侯景罵韓轨噉猪腸兒
朋黨
君子有朋而無黨小人有黨而無朋易白朋至斯孚語曰有朋自遠方來朋者君子之善類也語曰君子不黨又曰群而不黨黨者小人之凶類也後世朋黨二字連稱以困君子名實皆紊矣
節妓
唐小說趙嘏甞惑一羙姬名青娥後為浙帥所得嘏及第以一詩箴之曰寂寞堂前日又曛陽臺化作不歸云當時聞說沙叱利今日青娥屬使君浙帥使送歸之逢嘏於橫水驛姬抱嘏慟哭而絕又薛宜僚使新羅至青州悅一妓叚東羙賦詩曰阿毋桃花方似錦王孫草色正如煙頻夢東羙感疾卒于外槥至青州叚奠之一慟而卒青娥東羙可謂節妓矣漢之蔡文姬陳之樂昌公主九原如見之豈不汗顏乎
登科故事
分甲第自興國八年王世則榜始御殿唱名自雍熙三年梁顥榜始賜宴自太平二年呂蒙正榜始【梁顥宴于瓊林苑呂蒙正安于開宀&#63139;珤寺遂為定制】給金吾衞士送歸第自蔡齊榜始刻登科錄自霍端友榜始
制策入等
宋之制策虛第一等以待伊呂之流其入等者惟蘇氏軾轍兄弟吳育范百祿李垕終宋世僅五人而蜀居其四盖二蘇范李皆蜀人也
陳烈
陳烈御僮仆如賓客升菴曰君子恭近於禮矜莊殊序待僮仆如賓客待賓客宜何如也孔子與上大夫與下大夫不同言君在與過位不同敬此所謂泛應曲當也出門如見大賓使民如承大祭未出門未使民只是申申夭夭也
丘崇勉方逢辰
蛟峯方逢辰未第時率群士易登雲扁請丘公為之記丘公記畧曰丹漆金碧煇煌炳麗十手爭指十目爭視文則文矣實安在乎堂堂之陣正正之旗空拳可以冐白刃乎日月卻從閒裡過功名豈向懶中來此十四字座右銘也若文不副實非特為諸君羞抑可為是扁羞終扁千餘言父之於子師之於徒有難言者可謂法語之言而方公欣然受之明年舉鄉薦第一人庚戌狀元及第未必非激于此也余甞作安寧鹽井碑用宋人酒官碑語稍策勵之諸生奮然作色願毀其碑余笑曰是惡可與言哉噫勉之以利祿尚不自反如此况以功名道德乎督學王宜菴目之為悍騃非過也
契丹崇儒
契丹太祖初立即祀孔子從其太子倍之請也祀孔子而黜佛尤為高識又繪古直臣象為招諫亦可嘉也
曾義山
元至正間瑞州上高縣有術士曾義山世居縣十五里胡蘆石畔嘗開卜肆于縣南之橋埠有瞽而丐者日過肆前義山必禮而與之語或啖之果餌久之丐者告山曰明日有三人共一目來者有異術君宜叩之明日果有眇一目者曳杖導二瞽人過肆山隨之拜于縣北之鸕鷀洲一瞽者曰當以小撓為誓遂以其山授山且畫沙指訣盡其秘妙其書名銀河棹山後占卜如神邑人皆知預避紅巾賊行掠無所得恨欲殺之隱匿縣西觀音閣得免遂不復行其術密藏其書于胡蘆石洞中臨終謂其子曰某月某日有劉姓過吾家取書&#60960;之戒不可泄後劉公伯溫官江西高安果經山家其子如山言授之遂棄官歸青田見太祖于金陵金獻彙言小說乃云劉公得石匣兵書乃瞽史詞話以欺愚人者君子柯信之而立言哉
托物起興
昔崔延伯每臨陣則令田僧起為壯士歌然後單馬入陣所向無前至僧超死則不復能戰宋子京修唐書難&#63139;&#62697;二椽燭妾媵夾侍望之如神仙吳元中居翰苑每草制誥則使婢遠山摩墨運筆措詞宛若畫此所謂托物起興仗境生法也
解連環
戰國策秦昭王甞遣使者遺君王后玊連環曰齊多智而解此環否君王后以示羣臣羣臣不知觧君王后引銕椎破之謝秦使曰謹已觧矣此著書者聞其事而不詳其事謬云引鉄椎破之若如此則一愚婦人能之何以稱多智而服強秦哉今按連環之制玊人之巧者為之兩環互相貫為一得其關捩觧之為二又合而為一今有此器謂之九連環以銅或鉄為之以代玊閨婦孩童以為玩具而著書者云引銕錐破之盖傳聞其事以意書之亦可謂痴人矣
何法盛郭象
何法盛竊郗紹晉中興書郭象竊向秀莊子注
素女論
邊讓章華臺賦歸乎生風之廣廈兮脩黃軒之要道携西子之弱腕援毛嬙之素肘注云黃帝軒轅氏得房中之術於素女握固吸氣還精補腦留年益齡長生忘老張平子詩明燈巾粉卸設圖衾枕張素女為我師天老教軒皇
勵學
易首聚學書始稽古孰是面墻反自誇揚於議為橫於道不祥恥問自足畜疑滿腹難字膠口滯義張目周公為相朝讀百篇孔子晚年三絕韋編不愧於人不畏於天吾言耄矣爾曹勉旃
書敘指南
宋浚儀任廣編書敘指南專為尺牘設所引諸書今多亡逸如書集一書古人尺牘之會彙者隋經籍志耶無其目以此知古書之不傳者何限哉書集中所引朱娥王姬特多婦人之文又不知其何也
聚書戒子
唐杜兼聚書萬卷每題其後云清俸寫來手自校汝曹讀之知聖道墜之鬻之為不孝其言似矣然而未達也司馬溫公云積書以遺子孫子孫未必能讀此興廢之常理也余甞愛趙子昂書跋云聚書藏書良匪易事善觀書者澄神端慮淨几焚香勿捲腦勿折角勿以瓜侵字勿以唾揭幅勿以作枕勿以夾剌隨損隨修隨開隨掩後之得吾書者并奉贈此法真達觀之言哉
積丝散繭
沈約文積丝成綵散繭騰花言女工之妙也
信使
後漢書申屠剛傳遣信人馳至長安又劉虞傳道路壅塞信命竟不得通其曰信人可信任之人劉虞傳减去人字言信人之命猶可通也晉人言尚簡省直以信為使者余于別錄已詳之宋人語錄稱賢友為賢亦猶此也
將無同
阮瞻曰將無同觧者不一余按世說禇裒見庾亮問孟嘉何在亮令裒自覓之裒歷視指嘉曰將無是又辛敞問其姊憲萊曰司馬誅曹爽事就乎憲英曰得無殆就晉人語言務簡且為兩可之辭將無疑辭言畢竟同也悟此言筌千載如面矣然不獨晉人前代有之曾子曰君子人與君子人也子貢也然非與司馬遷曰唯唯否否皆上為疑而下為决以此例之思過半矣
秦首十月
秦以建亥之月為歲首自是不師古之亂制漢之陋儒偽造易緯云堯以甲子天元為推術甲子為蔀首起十月朔而謂秦首亥本此是其瞽說與堯典背矣宋朱震又曰連山首艮風始于不周實居西北于辰為亥此顓頊所以首十月也是因滿儒之陋而又誣顓頊矣
羅畸
羅畸字疇為滁州刺史或曰僻郡畸曰此歐公之醉鄉也庶子紫薇香泉萬斛以為供給琅琊幽谷白雲千頃以為職田何謂僻耶治廨宇植蘭十本朝襲其馨夕擷其英携書就讀引酒對酌余謂此可謂風流太守矣
宀&#63139;龜瘃
茄子根煎湯俗足能治宀&#63139;龜瘃○宀&#63139;龜瘃足跟凍瘡也
社南社北
韋述開元譜云倡優之人取媚酒食居於社南者呼之為社南氏居於北者呼之為社北氏杜子羙詩社南社北皆春水正用此事後人不知乃改社作舍
蕋榜
唐人進士榜必以夜書書必以淡墨或曰名第者陰注陽受以淡墨書者若鬼神之迹也世傳大羅天放榜於蘃珠宮故又稱蕋榜李義山贈同年詩曰同語大羅天上事眾僊何日詠霓裳又放榜後必有一人下世者謂之報羅使
女郎砧
張魯之女曾浣衣於山下有白霧濛身因而孕焉恥之自殺將死謂其婢曰我死可破腹視之婢如其言得龍子一雙送之漢水既而葬於山頂後有龍數至墓前成蹊今其墓在褒城縣又有魯女搗衣石庾信詩所云南國女郎砧也
白打錢
白打錢戲名王建詩寒食內人甞白打庫中先散與金錢韋莊詩內官初賜清明火上相閒分白打錢
銑鋧
蕭摩訶與北齊戰有西域胡妙於弓矢弦無虛發摩訶遙擲銑鋧正中其額應手而斃【鋧音簡唐秦瓊尤善用之】
天轡
四海鼎沸天轡將移【袁宏與范曾書】
不借軍持
陸放翁詩遊山雙不借取水一軍持不借草鞋也言其價賤不湏借也古今注漢文帝履不借以臨朝漢時巳有此名矣軍持凈瓶也出佛經賈島送僧詩云我有軍持憑弟子岳陽江裏汲寒流
女史
唐尚書郎入直供青縑白綾被或以錦緤為之給帷帳通中枕侍史一人女侍史二人女皆選端正妖麗執香爐香囊護衣服唐詩春風侍女護朝衣又侍女新添五夜香韓退之紅桃花詩應知侍史歸天上故伴仙郎宿禁中皆指此也
男女小運
容齋隨筆載日者卜命以男命起寅女命起申而不知其始余按淮南子巳載其說矣而不得其觧近觀太平廣記引王徑天門子云陽生立於寅純木之精陰生立於申純金之精夫以木投金無往不傷故陰能疲陽也陰人所以著脂粉者法金之白也又陰人之情有急於陽然而外自收抑不肯請陽者明金不為木屈也陽氣剛燥至于遇陰言氣和柔辭語畏下明木之畏於金也
夫娘
南宋蕭齊崇尚佛法閣內夫娘悉令持戒麾下將士咸使誦經【見法琳辨正論】夫娘之稱本此謂夫人娘子盖是羙稱也是時北則胡后卻扇于曇獻南則徐妃贈枕于瑤光龜茲王女納于鳩摩羅什反以為榮千金公主偶于滛毒丐僧不以為恥後世以夫娘為惡稱緣此東坡戲語有和尚宿夫娘相牽正上床云陶九成乃為罵語盖未見六朝雜說耳
錦攬華鑾
迎候賓啟云水候錦攬陸遅華鑾【續錦帶集】
彤騶
禇亮詩彤騶出禁中盖五伯戴紅帽以唱騶自唐巳然矣宋人賀甲科給騶從歸第曰黃榜開天上彤騶出禁中本禇亮句也
妬婦乘驏牛
元制婦人妬者乘驏牛狥部中【北齊妬婦□箒及皂莢】

【六十九卷】＋雜類四
【雜類四】＋服妖 ＋輕容 ＋冪&#62690;&#63139;離考＋履考 ＋巾幗 ＋綢繆襳礻&#63140;离 ＋纈衣 ＋繡镼 ＋紫檦 ＋宮衣尚窄 ＋金泥蔟蝶裙＋麝香鏤金羅＋氀毼 ＋文綦 ＋鬧裝 ＋粉袍 ＋饔飧 ＋天門冬酒 ＋畢羅 ＋金虀玊膾 ＋麥&#63141;粦麥&#63141;婁 ＋粔籹蜜餌餦餭 ＋寒具 ＋豐餽 ＋碧琳膄＋牢丸 ＋飲食之侈 ＋鬪釘 ＋綠紋螺紅梁醞 ＋化益玄醴 ＋蘆酒 ＋傘子鹽＋凶年减膳 ＋茶名 ＋茶有九難 ＋茶訣 ＋茶錄 ＋白乳頭金蠟面 ＋女麴 ＋琬液瓊蘇 ＋飯曰一頓 ＋蜜唧 ＋青精飯＋竹笋江魚
太史升菴文集六十九卷 成都楊慎著　從子有仁編輯 後學趙開美校
服妖
晉傅咸奏議云妹喜冠男子之冠桀亡天下何晏服婦人之服亦亡其身內外不殊王制失序此服妖也又按史謝尚好著剌文袴周弘正少日錦髻紅礻&#63140;昆盖東晉南朝之人痾不特服妖而已【王儉作觧散髻斜插簪亦服妖】
輕容
齊東野語云紗之至輕者曰輕容唐類苑云輕容無花薄紗也盖今俗云銀條紗之類王建宮詞嫌羅不著愛輕容李賀詩蜀烟飛重錦峽雨測輕容元微之有寄白樂天白輕容詩是也又方言礻&#63140;詹礻&#63140;俞曰童容而字或作礻&#63140;容
冪&#62690;&#63139;離考
古者女子出門必擁蔽其面後世宮人騎馬多著冪&#62690;&#63139;離全身障之猶是古意又首有圍帽謂之席帽垂絲網之施以珠翠至焬帝滛侈欲見女子之容詔去席帽戴皂羅巾幗而以席帽油御雨云唐永徽中皆用帷帽施裙到頸漸為淺露開元初宮人馬上著胡帽靚粧露面古制蕩盡矣今山西蒲州婦人出以錦帕覆面至老猶然雲南大理婦女戴次工大帽亦古意之遺焉
履考
古篆舄字象鵲形以為履飭也履象取諸鵲鵲知太歲欲人行履知方也周禮有鞮鞻氏舞四夷之樂故以革為履取其舞蹈之便至漢世捴章伶人服之唐世名鸞靴故妓人從良詩有便脫鸞靴入鳳幃之句崔豹云古履絇繶皆畫五色秦始皇令宮人靸金泥飛頭鞋徐陵詩所謂步步生香薄履也漢有伏虎頭鞋加以錦飾曰繡鴛鴦履東晉以草木織成有鳳頭履聚雲履五朵履宋有重臺履梁有分稍履立鳳履五色雲霞履陏焬帝令宮人靸瑞鳩頭履謂之仙飛履又伏琛齊記曰青州有一種桃花盛開時採之火&#63140;東以松脂逓相纏織成鞋履寄往都下人皆不辨為何物嵇含南方草木狀云晉太康中扶南國進抱香履以抱香木為之木輕而堅韌風至則隨飄而動
巾幗
詩有頍者弁士冠禮注滕薛名蔮為頍今未笄冠者著卷幘頍象之所生也輿服志夫人有紺繒幗古畫婦女有頭施紺冪者即此制也諸葛孔明以巾幗遺司馬懿巾幗女子未笄之冠燕京名雲髻蜀中名曇籠盖笑其堅壁不出如閨女之匿藏也幗音與憒同古切今音與國同非也
綢繆襳礻&#63140;离
古者婦人長帶結者名曰綢繆垂者名曰襳礻&#63140;离結而可觧曰紐結而不可觧曰締
纈衣
說文纈結也繫彩繒為文也杜牧之詩花塢團宮纈元微之詩內蕋繁於纈李長吉詩醉纈拋紅網韓退之詩碎纈紅滿杏王建詩纈衣簾裡動香塵魚玄機海棠溪詩云春教風景駐仙霞水面魚身捴帶花人世不思靈卉異競將紅纈染輕紗薛濤詩夾纈籠裙繡地衣東坡詩醉面何因散纈文胡元時染工有夾纈之名別有檀纈蜀纈漿水纈三套纈綠絲班纈諸名問之今時機坊亦不知也
繡镼
後漢書光武紀諸子繡镼注云繡镼半臂也又云字書無镼字當作礻&#63140;屈慎按酉陽雜俎盜俠類有單練髻之說練髻與繡镼同一類也镼疑半臂羽衣故字從髟漢書作镼酉陽雜俎作镼寫有繁省也古有此字字書偶遺之爾何必強改為礻&#63140;屈字又薛女都臨陣著綘衲兩當衫亦半臂也
紫檦
南史義陽王昶傳六軍戒嚴應湏紫檦弘明集玄光辨惑論張魯綘帶盧循紫檦南宋晉安王子勛傳子勛初檄欲攻子業聞其已隕即觧甲下檦讀者多不知紫檦為何物按晉書職官志云袴褶之制未詳所起冠黑帽綴紫檦檦以繒為之長四尺廣一寸腰有絡帶以代鞶中官紫檦外官綘檦盖戰裙之絡繫也今畫門神將軍有之俗曰飄帶
宮衣尚窄
自漢魏六朝至唐宮中衣皆尚窄非惟便於趨承亦以示儉為天下先也觀馮緄墓石闕刻羙人可見吳曹不興畫羙人衣僅束身畫家曹衣出水吳帶當風唐人垂帶多飄揚而衣仍古制韓偓詩長長漢殿眉窄窄楚宮衣李賀詩禿衫小袖調鸚鵡李賀詩越羅小袖新香蒨可證也嘉靖中四方婦人與男子無異直垂至膝下去地僅五寸袖濶至四尺餘時有謔詩云碧羅舞袖雙垂地籠郤纏頭無處尋亦近服妖也
金泥蔟蝶裙
韋京兆悼妓詩惆悵金泥蔟蝶裙春來猶得伴行雲
麝香鏤金羅
宋徽宗宮人多以麝香色為鏤金羅為衣裙元裕之詩北去穹廬千萬里畫羅休鏤麝香金
氀毼
氀毼本夷人服名上音兜下音達今人謂性劣者為氀毼
文綦
文綦綵緤緰韈羅縢【士林詠羙人足飾緤足衣也縢足纏】
鬧裝
京師有鬧裝帶其名始於唐白樂天詩貴主冠浮動親王帶鬧裝薛田詩九包綰就佳人髻三鬧裝成子弟革&#63140;鸞詞曲有角帶鬧黃鞓今作傲黃鞓非也
粉袍
唐人士子入試皆著白衣故有白袍子何太紛紛之語宋時亦然冉居常詩粉袍切勿笑冬烘且踏燒殘鼠尾蹤
饔飧
周禮注小禮曰飧大禮曰饔又曰飧客始至之禮饔將幣之禮今之通訓曰朝饔夕飧飧如今驛舍下馬飯饔如今下馬宴客至必夕夕食未盛故曰夕飧享宴必以早為敬而享宴必盛故曰朝饔然飧字從夕食今作飧訛矣
天門冬酒
外臺秘要天門冬釀酒初熟微酸久停則香諸酒不及蔡侍郎衡仲嘗試釀之果成羙醞
畢羅
朱文公刈麥詩霞觴幸自誇真一垂鉢何湏問畢羅集韵饆羅修食也按小說唐宰相有櫻笋廚食之精者有櫻桃饆饠今北人呼為波波南人訛為磨磨
金虀玊膾
吳人製鱸魚鮓鰿子腊風味甚羙所稱金虀玊膾也鱸魚肉甚白雜以香葇花葉紫綠相間以回回豆子一息泥香杏膩坌之實珍品也鰿子魚腊亦然回回豆子細如榛子肉味甚羙一息泥如地椒回回香料也香杏膩一名八丹杏仁元人飲膳正要多用此料○鰿子魚今京師名鮆鰶魚
麥&#63141;粦麥&#63141;婁
干寶周禮注曰祭用麥&#63141;粦麥&#63141;婁晉呼為環餅又曰寒具今曰饊子
粔籹蜜餌餦餭
椘辭粔籹蜜餌有餦餭王逸注餦餭餳朼以蜜和米麵熬煎作粔籹擣黍作餌又有羙餳眾味甘具也朱子注云以米麪煎熬作之寒具也可山林供曰椘辭此句自是三品粔籹乃蜜麪之乾者十月間爐餅也蜜餌乃蜜麪少潤者七夕蜜食也餦餭乃寒食寒具也
寒具
晉桓玄喜陳書畫客有不濯手而執書帙者偶涴之後遂不設寒具齊民要術并食經皆云環餅世疑饊子也劉禹錫寒具詩纖手搓來玊數尋碧油煎出嫩黃深夜來春睡無輕重壓匾佳人纏臂金盖以寒具為饊子也宋人小說以寒具為寒食之具即閩人所謂煎餔以糯粉和麵油煎沃以糖食之不濯手則能污物具可留月餘宜禁烟用也林和靖山中寒食詩云方塘波綠杜□青布穀提壼巳足聽有客初嘗寒具罷據梧慵復散幽經則寒具又非饊子並存之以俟慱古者
豐餽
書集謝人謁食曰昨損豐餽又曰芳飪見何曾傳
碧琳膄
碧琳膄酒名見曾吉甫詩可對江瑤柱江瑤柱蠣黃也
牢丸
藝文類聚束晳餅賦有牢丸之目盖食具名也東坡詩以牢九具對真一酒誠工矣然不知為何物後見酉陽雜俎引伊尹書有籠上牢丸湯中牢丸九字詩人貪奇趁韵而不知其誤雖東坡亦不能免也【牢丸今湯餅也】
飲食之侈
內典言飲食之侈曰炰鳳烹龍雕蚶鏤蛤
鬪釘
食經五色小餅作花卉禽獸珍寶形按抑成之盒中累積名曰鬪釘今人猶云&#63112;&#63140;丁果盒&#63112;&#63140;丁春盛是也俗書作鬪&#63112;&#63140;丁非也
綠紋螺紅梁醞
焬帝在揚州遊鷄臺恍惚與陳後主遇以綠紋螺酌紅梁醞共飲請張麗華舞玉樹後庭花一曲【此白日見鬼也】
化益玄醴
延篤與李文德書曰吾食赤烏之麥&#63140;孚麥飲化益之玄醴折張騫大宛之蒜歃晉國郇瑕之鹽○化益即伯益淮南子曰伯益作井
蘆酒
杜詩黃羊飯不羶蘆酒以蘆為筒吸而飲之今之咂酒也又名釣藤酒【見溪蠻叢笑】
傘子鹽
朐月&#63140;忍縣鹽井有鹽方寸中央隆起如張傘名曰傘子鹽【朐月&#63140;忍今之夔州府萬流驛地名】
凶年减膳
凶年則人君减膳白虎通曰一穀不升徹鶉鴳二穀不升徹鳧鴈三穀不升徹雉兔
茶名
紫笋【顧渚】黃芽【霍山】神泉【東川】碧澗【峽山】綠昌明【劍南】明月房萸寮【峽州】
茶有九難
陸羽茶經言茶有九難陰采夜焙非造也嚼味嗅香非別也膏薪庖炭非火也飛湍壅潦非水也外熟內生非炙也碧粉縹塵非末也操艱攪遽非煮也夏興冬廢非飲也膩鼎腥甌非器也
茶訣
陸龜蒙自云嗜茶作品茶一書繼茶經茶訣之後自注云茶經陸季庇撰茶訣釋皎然撰庇即陸羽也羽字鴻漸季庇或其別字也茶訣今不傳予又見事類賦注多引茶譜今不見其書
茶錄
凡茶有二類曰片曰散片茶蒸造實捲摸中串之惟建劍則既蒸而研編竹為格置焙室中最為精洁佗處不能造其名有龍鳳石乳的乳白乳頭金蠟面頭骨次骨末骨鹿骨山挺十二等以充歲貢及邦國之用洎本路食茶餘州片茶有進寶雙勝寶山兩府出興國軍仙芝嫩蕋福合祿合運合慶合指合出饒池州泥片出虔州綠英金片出袁州玉津出臨江軍靈川福州先春早春華英來泉勝金出歙州獨行靈草綠芽片金金茗出潭州大柘枕出江陵開勝開捲小捲主黃翎毛出岳州雙上綠芽大小方出岳辰澧州東首淺山簿側出光州總二十六名其兩浙及宣江晁州止以上中下或第一至第五為號散茶有太湖龍溪次號末號出淮南岳麓草子楊樹雨前雨後出荊湖清口出歸州茗子出江南總十一名又小峴山在六安州出茶名小峴春即六安茶也
白乳頭金蠟面
北苑焙茶之精者名白乳頭金蠟面
女麴
女麴小麴也繭糖窠絲糖也石蜜糖霜也自然殸&#63139;米禹餘糧也俱見齊民要術
琬液瓊蘇
琬液瓊蘇皆古酒名見醉鄉日月
飯曰一頓
俗語飯曰一頓其語亦古有之賈充傳云不頓駕而自留矣隋焬市紀云每之一所輒數道置頓元微之連昌宮詞駈令供頓不敢藏文字觧詁續食曰頓
蜜唧
嶺南獠人好食蜜唧取鼠胎未瞬通身赤蠕者淹之以蜜飣之筵上盤內躡躡而行挾取嚙之唧唧有聲號曰蜜唧東坡嶺南詩朝盤見蜜唧夜枕聞鵂鶹
青精飯
杜詩豈無青精飯使我顏色好青精一名南天燭又曰墨飯草以其可染黑飯也道家謂之青精飯故僊經云服草木之正氣與神通食青燭之精命不復隕謂此也
竹笋江魚
杜子羙送人迎飬詩青青竹笋迎船出白白江魚入饌來用孟宗姜詩事韋蘇州送人省覲詩亦云沃野收紅稻長江釣白魚又云洞庭摘朱菓松江獻白鱗然杜不如韋多矣青青字自好白白近俗有似兒童白白一群鵞被人趕下河之謠也豈大家語哉

【七十卷】＋雜類五
【雜類五】＋精鑿醍醐 ＋君相 ＋英雄 ＋寄梅事＋石虫&#63140;去御亭 ＋軍中有女子＋漁樵 ＋剌閨 ＋儒梟 ＋兩癡人＋敗棊有勝著＋資縣磨崖跋＋成都十二月市 ＋張昱輦下曲＋于飛升天 ＋祓河 ＋擬過秦＋仲長統鄭泉＋贊南極老人＋後渠之論有指 ＋心迹 ＋天藏 ＋張九成格言＋三五步驟 ＋護堰 ＋君子立巳 ＋王僧虔題壁＋郵亭書壁 ＋貞女正士 ＋勞薪 ＋多物以幸有功 ＋畜蠱 ＋治蠱方
太史升菴文集七十卷成都楊慎著　從子有仁編輯 後學趙開美校
精鑿醍醐
儒書以精鑿喻學精鑿皆言米也穀一石得米六斗為糲一石五斗為毇得四斗為鑿得三斗為精精之為字从米為義從青為聲古文作晶象三米之形尤見意義佛書以醍醐之教喻於佛性從乳出酪從酪出酥從生酥出熟酥從熟酥出醍醐也
君相
管子云小白為人無小智而有大慮漢高祖亦明於大而暗於小光武小敵怯而大敵勇呂端小事糊塗大事不糊塗君相之躰一也
英雄
草之精秀者為英獸之特群者為雄故人之文武茂異取名于此是故耳&#63140;忽明秀出謂之英膽力過人謂之雄此其大體之別名也耳&#63140;忽明者英之分也不得雄之膽則說不行膽力者雄之分也不得英之智則事不立是故英以其耳&#63140;忽謀始以其明見機待雄之膽行之雄以其力服眾以其勇排難待英之智成之張良英也韓信雄也體分不同以多為目皆偏主之才人臣之任也故英可以為相雄可以為將若一人之身兼有英雄則能長世高祖項羽是也然英之分似多於雄而英不可少也英分少智者去之故項羽氣力盖世明能合變而不能聽奇采異有一范增不用是以陳平之徒皆亡歸高祖英分多故羣雄服之英才歸之兩得其用故能宅有天下故雄能得雄不能得英【兕虎自成群也】英能得英不能得雄【鸞鳳自相親也】故一人之身兼有英雄乃能役英雄能役英雄故能成大業也
寄梅事
寄梅事始見于說苑越使諸發云豈有一枝梅可寄國君者乎又詩話載南北朝范曄與陸凱相善凱在江南寄梅花一枝詣長安與曄且贈一詩云云按曄為江南人陸凱字智君代北人當是范寄陸耳凱在長安安得梅花寄曄乎
石虫&#63140;去御亭
唐人送元中丞江淮轉運詩一首王維錢起集皆有之其云去問珠宮俗來經石虫&#63140;去春東南御亭上莫問有風塵用事頗隱僻石虫&#63140;去用荀子紫虫&#63140;去魚塩及文選石虫&#63140;去應節而揚葩事也御亭吳大帝所建在晉陵庾信詩御亭一回望風塵千里昏是也今刻本或改石虫&#63140;去作右卻御亭或改作衍亭轉刻轉誤漫一正之
軍中有女子
容齋隨筆記軍中有女子數事皆指一人耳按商子兵守篇云壯女為一軍使盛食負壘陳而待令客至而作土以為險阻及耕格阱發梁撤屋以從從之不洽而熯之使客無得以助攻備又舊唐書云潘鎮相距用兵年久女子皆可為孫吳是全隊用女子不止如孫武之教習殿廷而已容齋胡不引此邪
漁樵
有瀛海之涉人晤崑崙之木客各陳風土并其物色海人曰橫海有魚厥大不知其幾何額若三山之頂一吸萬湏之波山客曰鄧林有木圍三萬尋直穿星漢而無杪傍蔭八夤而交陰齊諧曰微爾漁暨樵藐矣其豸&#63140;肖不見吾國之大人過山海于一餉折木為策短不可杖釣魚為泔不足充餔餦海人俛糜山客膠頤齊諧忽而去矣夷堅聞而志之【余醉中題漁樵問對圖謾志于此】
剌閨
梁戴暠從軍行云長安夜剌閨胡騎犯銅鞮剌閨夜有急報投剌於宮門也南史陳文帝每夜剌閨取外事分判者前後相續敕鷄人司漏傳籤於殿中令投籤於階石上蹌然有聲隋焬帝詩投籤初報曉隋時此制猶存也
儒梟
後漢書董仲綬智為儒梟三國志魏諷有感眾才二人其何如人哉文子所謂徂學以擬聖華誣以恊眾莊子云使一世之人吞聲而陽服之然非心服也然則少正夘之流何代無之孟子曰七十子之服孔子也中心悅而誠服也世固有服而不誠者蓋儒梟之流耳
兩癡人
唐鄭璠在嶺南象江得恠石紺氷【去聲】而平理彈之有好聲輦歸榮陽費錢六十萬宋榮咨道嘗以錢三百萬買虞世南夫子廟初刻碑或談此二事有應聲曰這兩箇痴人好一棒打殺何不買百弓上水田九品入流官乎
敗棊有勝著
尹德毅之說蕭詧龍敏之獻策潞王從珂魏思溫之謀策李敬業皆奇謀也諺云敗棊有勝著惜乎當局者迷耳
資縣磨崖跋
資中一王褒也資縣之士曰吾王子淵也資陽之士曰吾王諫議也兩邑皆社而稷之磐石一趙逵也內江之士曰吾趙莊叔也資縣之士曰吾趙狀元也資陽之士曰吾趙栖雲也三邑皆尸而祝之洪雅眉州之祀田表聖綿州潼川之志蘇易簡亦然或以訊予曰是不勝其爭請子訂其是余曰無以為也其爭也君子小人斯懼矣子不見秦檜史彌遠乎子孫貴顯譜牒分明有問之曰子秦太師後乎子史丞相裔乎必踧然不悅怫然怒矣嗚呼善善不止及其子孫又淑其鄉人惡惡不止其身又病其子孫名教之嚴如此人其可不勉於善哉故曰其爭也君子小人斯懼矣
成都十二月市
成都記正月燈市二月花市三月蚕市四月錦市五月扇市六月香市七月七寶市八月杜市九月藥市十月酒市十一月梅市十二月桃符市
張昱輦下曲
元張昱作輦下曲皆詠胡元國俗其一首云守內番僧日念吽御廚酒肉按時供糹&#63140;旦鈴扇鼓諸天樂知在龍宮第幾重又云似嫌慧日破愚昏白晝尋常一釣軒男女傾城求受戒法中秘密不能言前首言僧亂宮闈後首言僧亂民閨也夷俗猾夏奸宄如此非我太祖一洗之天柱折地維缺矣【釣軒今俗云釣闥僧房下釣闥而置婦女　受戒于其中也】
于飛升天
雲中之俗女子與男低幃昵愛雉經雙斃二族厚纏綵繒葬之推牛享祭擇峻領架木高丈餘呼為女棚遷尸于上曰于飛升天也
祓河
歸州之俗組以麻組巨竹分朋而挽謂之河畫譜有子虔鬼祓河
擬過秦【慎】
弱冠歲未習舉子業而好古文每妄擬名賢之作曾擬弔古戰塲文叔父龍崖先生見而心異之袖其稿以呈祖父留耕翁召慎謂曰吾孫信敏然塲屋何用此也爾既好古文何不擬賈誼過秦論乎慎退翌日呈一篇旋失其稿老戍滇中士夫家有傳錄之者慎取閱之恍如夢事亦不知為巳作也今錄于此以示兒輩其辭曰有問于楊子曰孟子有言不仁而得天下者未之有也秦以不仁而得天下矣孟子之言其不驗乎曰秦自孝公用商鞅富強之術而關中之力雄自惠文用離橫之謀而諸侯之勢弱自昭襄用范睢遠交近攻之策而規取天下之計得至李斯兼并之說用而天下皆秦矣然為臣者功成而身喪為君者業成而國亡其強也斯所以為弱其智也斯所以為愚嗚呼悲夫秦自始皇二十六年庚辰六王初畢四海始一雄圖既溢武力未畢方架黿以為梁巡海右以送日俄而祖龍魂斷于沙丘鮑魚腥聞乎四極矣胡亥越十七兄而篡立方欲極耳目窮心志而閻樂之戈已及于望夷矣子嬰討賊方平肉未及下咽酒未及濡唇親賓未及盡相勞而赤帝真人已翔于霜上矣計始皇之餘分閏位僅十二年胡亥僅二年子嬰僅僅四十六日不啻石火之一敲電光之一瞥吹劍之一吷左蝸之一戰南槐之一夢也須臾之在億千梯米之在大塊實似之是雖得猶不得也孔子曰雖得之必失之秦之謂矣以孟子之言合孔子之言觀之聖賢之論卓乎不可誣何嘗不驗乎哉善乎蘇子由之言曰天厭喪亂假手于秦秦亦滛虐無以受之於是不韋乘隙納妾子楚以亂後六國未亡而嬴氏先亡矣及至二世戮諸公子殆盡而後授首劉項老子曰天網恢恢疏而不漏不觀其微孰知其故哉以此推之秦初未始得也
仲長統鄭泉
世謂清淡放曠起于晉非也漢末巳有之矣仲長統見志詩曰寄愁天上埋憂地下叛散五經滅裂風雅鄭泉嗜酒臨卒謂同類曰必葬我陶家之側庶百歲之後化而成土幸見取為酒壼實獲我心矣二子盖阮籍劉伶之先著鞭者也
贊南極老人
黃昔繼蘇昭宣文德溢而為書忠孝心畫小人擠之自南遷謫一見藏真頓超神逸南極老人天象下格擬傳萬祀托之青壁日星發光海岳動色長風雪濤躍破鯨力壽與天齊克配南極
後渠之論有指
崔後渠云小人其心君子其飾張啇英忤蔡京溷黨籍矣異端其學聖賢其名張無垢師宗景廁儒林矣其言似有所指其借秦之喻乎
心迹
謝靈運詩顧已雖自許心跡猶未并又曰矧乃歸山川心跡雙寂寞心跡之說前無所祖文中子心跡之判久矣盖亦□靈運之言而理趣深長矣
天藏
比魏元雍奏云鹽池天藏也○宋人四六私鹽私茶以天藏月團為對本此又茶馬表以摘山對歷塊皆工而隱
張九成格言
一念之善則天瑞地符祥風和氣皆在於此一念之惡則妖星厲鬼凶荒札瘥皆在於此君子必慎其獨觀大節必于細事觀立朝必於平日趋利避害他日必欺君賣國矣平日負約失期他日必欺君罔上矣故君子必矜細行此張九成橫浦日新之格言好事者鬻為屏銘
三五步驟
後漢書三五步驟優劣殊轨注引緯書云三皇步五帝驟三王馳五霸蹶七雄僵○注德隆道用日月為步時事彌順日月為驟勤思不已日月乃馳○陸子曰三皇垂策五帝繁手禹湯馳轅五霸覂駕六國摧輈
護堰
范文正公作滕宗諒墓誌云與予同護海堰之役此護字下得古雅有出處古緯書洪水之役后稷辦護注辦治也護助也晉書羊祜臥護諸軍漢官名有都護字說文護捄視也助也擁全之也
君子立巳
人足所履不過數寸然而咫尺之塗必顛蹶於崖厈拱抱之梁必沈溺於川淵者何哉為其傍無餘地也君子之立已抑亦如之至誠之言人不必信至洁之行物或致疑皆由言行聲名無地也若能開方轨之路廣造舟之航則仲由之言信重於登壇之盟趙喜之降誠賢於拆衝之將矣此顏之推語予甞愛誦之或問呂居仁天下歸仁如何居仁作韵語荅之曰面前徑路無令窄徑路窄時無過客無過客時徑益荒眼前滿地生荊棘黃山谷云面前路徑湏常令寬路徑窄則無著身處况能使人行也以上三言相符彼立巳於峻及離人而立於獨者可以警矣
王僧虔題壁
王僧虔題尚書省壁云圓方行止物之定質注之不已則溢高之不已則慄馳之不已則躓引之不巳則逸是故去之宜疾當時嗟賞以比座右銘
郵亭書壁
程明道於郵亭見壁上書云要不悶依本分明道深然之曰若依本分便是君子也唐子西見郵壁書天不生仲尼萬古如長夜亦名言也余於蜀棧古壁見無名氏號硯沼者書古樂府一首云休洗紅洗多紅在水新紅裁作衣舊紅番作裡回黃轉綠無定期世事反覆君所知此詩古雅元郭茂倩樂府亦不載李賀詩云休洗紅洗多顏色淡卿卿騁少年昨夜殷橋見封侯早歸來莫作弦上箭視前詩何啻千里乎
貞女正士
劉執齋侍郎云貞淑之女固不厭於容華剛正之士亦何嫌於才羙斯名言也衞莊姜班婕妤何曾不丹華而靡曼顏清臣文信公何甞不麗藻而英辭貞滛在性不在色賈南風之短墨陳金鳳之形陋其滛彌甚忠邪在性不在文李林甫之寫弄麞安祿山之不識字其惡彌章
勞薪
王劭奏改火疏云昔晉師矌食飯云是勞薪所炊晉平公使視之廚果然車今傳以為符朗事非也
多物以幸有功
許胤寄毉嘗云病與藥值惟用一物攻之氣純而愈速今之人不善為脉以情度病多其物以幸有功譬之獵不知兔廣原絡野冀一人獲之術亦疏矣一藥偶得他味相制弗能專力此難愈之驗也
畜蠱
隋書志云江南之地多蠱以五月五日聚百種蟲大者至蛇小者至蝨合置器中令自相啖因食入人腹內食其五臟死則其產移蠱主之家若盈月不殺人則畜者自踵其害累世相傳不絕自侯景之亂殺戮殆盡蠱家多絕既無主人故飛遊道路之中則殞焉今此俗移于滇中每遇亥夜則蟲飛出飲水其光如星鮑照詩所謂吹蠱痛行暉也予親見之
治蠱方
蠱毒在上則臤升麻吐之在腹則服欝金下之或合升麻欝金服之不吐則下宋李巽巖侍郎燾為雷州推官鞫獄得此方活人甚多見范石湖集

【七十一卷】＋雜類六
【雜類六】＋俞豹論諸葛＋諸葛恪語 ＋孔明心如秤＋何點 ＋張耀華＋女巫 ＋麗驂 ＋葦交螺首 ＋不即丕＋尸位 ＋強弱堅瑕 ＋虎斑絹＋被褐衣錦 ＋筮短龜長 ＋白頭而新 ＋宿諾宿問 ＋阿堵 ＋寧馨 ＋世說誤字 ＋六么 ＋神荼 ＋納音 ＋嗔目待明經＋古碑有神物護持＋欸唶 ＋詅痴符＋薖軸 ＋珠聲玊價 ＋蠻烟蜃雨 ＋因文立政 ＋分沙漏石 ＋小說 ＋女匽 ＋石燭 ＋過所 ＋慕容佳虜 ＋金溝銅池 ＋鮑姑艾＋先鄭後鄭 ＋使者曰信 ＋太破賦＋繫表 ＋明晝晦陰 ＋天畫 ＋一卷為&#62937;一條為則 ＋三澣 ＋灰釘 ＋韻語紀異物＋境逆樂真
太史升菴文集七十一卷 成都楊慎著　從子有仁編輯 後學趙開美校
俞豹論諸葛
輟耕錄載俞豹論諸葛孔明忠于玄德而非忠於漢獻以漢獻尚在而玄德之立為不當也此說謬矣習鑿齒曰惠公朝秦而子圉以立更始猶存而光武舉號先主合議討賊是宜速尊以奉大統民欣反正出覩舊物可謂識時之卓見豹盖亦未甞見此論也寡陋不學如此不自知而輕議大君子真可惡也陶九成取之亦輕薄子哉
諸葛恪語
諸葛恪語陸遜書曰以道望人則難以人望人則易張子厚云以眾伐望人則易從其言本此
孔明心如秤
太平御覽載諸葛孔明語云我心如秤不能為人作低昂唐朝曾投人啟曰推諸葛之秤心負姜維之斗膽
何點
南史何點不入城府而性率到好獨人物時人重其通號曰游俠處士然觀豫章王嶷命駕造點點從後門遁去竟陵王子良曰豫章王尚望塵不及吾當望岫息心則亦甚介矣
張耀華
何恢有妓張耀華羙而有寵阮佃夫頻求之恢曰恢可得此人不可得也佃夫曰惜指失掌邪遂諷有司以公事彈恢此亦與綠珠事相類
女巫
呂覽楚之衰也作為巫音注女曰巫楚辭九歌巫以事神其女妓之始乎漢曰總章曰黃門倡然齊人歸魯而孔子行秦穆遺戎而由余去又不始于楚矣漢郊祀志祭郊畤宗廟用偽飾女妓今之裝旦也其褻神甚矣
麗驂
王肅曰古者一轅之車夏后氏駕兩馬謂之麗殷益以一騑謂之驂周人又益以一謂之駟今按周人實兼用之故日騧驪是驂又曰城門之轨兩馬之力與
葦交螺首
夏后氏金行初作葦茭言氣交也殷人水德以螺首慎其閉塞使如螺也周人木德以桃為梗言氣相更也莊子曰插葦於戶布灰其下童子入不畏而鬼畏之是鬼之智不如童子也今人元日以葦插戶螺則今之門鐶也桃梗今之桃符也
不即丕
古地名多有不字如春秋之不羔&#63139;火華不注史之不周不羙不耐山海經之不津不庭不其或曰不讀作丕古無丕字不即丕也詩曰不顯惟德不戢不難皆讀作丕亦一說也
尸位
書云尸位詩云素飡啇君謂之荒飽吳起謂之枝官史云冗食又曰游手蝝蝗蟊賊下不在田矣
強弱堅瑕
啇君曰以強去強者弱以強去弱者強管子云攻瑕則堅者瑕攻堅則瑕者堅此用兵之法也為學之說亦然善問者如攻堅木後其節目是也
虎斑絹
後漢志襄邑歲獻虎文衣即今彰德府虎斑絹也不為珍綺而古人重之何邪
被褐衣錦
呂覽云辦議而不可為是被褐而入衣錦而出孔明云違覆而得中猶棄敝屩而獲珠玊盖古有此語羙改過也
筮短龜長
筮短龜長杜預注曰筮數龜象象長數短此瞽說也孔穎達云神以知來智以藏往是為極妙雖龜之長無以加此以至理而言卜筮實無長短盖亦知杜之謬而不敢矢&#63140;見之今按獻公卜驪姬卜吉而筮凶卜人曰筮之辭所言理短龜之辭所言理長故下文遂引龜辭盖即立驪姬一事而非謂筮龜有長短也杜之紕繆類多如此
白頭而新
漢書白頭如新傾盖如故說苑作白頭而新傾盖而故而如古字通用白頭而新雖至老而交猶新傾盖而故謂一見而交巳故也作而字觧尤有意味
宿諾宿問
子路無宿諾宰我無宿問【大戴禮宰我云小子無宿問】
阿堵
晉書云王衍口不言錢晨起見錢堆床前曰阿堵近世不觧此遂謂錢曰阿堵可笑晉人云阿堵猶唐人曰若箇今曰這箇也故殷浩看佛經曰理亦應在阿堵中顧長傳神曰精神妙處正在阿堵中謝安謂桓溫曰明公何用壁後置阿堵輩是也凡觀一代書湏曉一代語觀一方書湏通一方之言不爾不得也
寧馨
馨字晉人以為語助辭王衍傳何物老嫗生此寧馨兒世說劉真長語桓溫曰使君如馨地寧或鬥戰求勝王道與何次道語舉手指地曰正自爾馨王朗之雪中詣王螭持其臂螭撥其手曰冷如鬼手馨強來捉人臂劉惔譏殷浩云田舍兒強學人作爾馨語合此觀之其為語辭了然唐劉禹錫詩幾人猛省得寧馨得晉人語意矣
世說誤字
枯書轉刻轉謬盖病於淺者妄改耳如近日吳中刻世說右軍清真謂清致而真率也李太白用其語為詩右軍本清真是其證也近乃妄改作清貴兼有諸人之差謂各得諸人之參差近乃妄改差作羙聲鳴轉急改鳴作氣義學改作學義皆大失古人語意聊舉一二他不能盡
六么
古之六慱即今骰子也晉謝艾傳梟者邀也六慱得邀者勝是知梟即骰子之么也曲名有六么序義取六慱之采
神荼
山海經云神荼欝壘二神人主執惡鬼風俗通作欝律陸法言集韻壘音律神荼者神舒也欝律者苑結也周代以荼為舒夏后荼公子荼是也沈休文曰欝壘者律也又為黑&#63140;欝黑&#63140;律王充云欝壘山&#63140;畏山&#63140;壘之類
納音
乾為天坤為地乾坤合而為泰德為父紅為毋德紅合而為東干為君支為臣支干合而納音生此六十甲子納音之說其詳見路史餘論夢溪筆談南村輟耕錄
嗔目待明經
宋人喭云焚香禮進士嘆目待明經見東萊文集其徒諱之改嗔目作撤幙非也
古碑有神物護持
唐李邕書雲麾將軍碑已斷裂在蒲城縣正德中劉遠夫御史謪為蒲城簿訪出以鐵束錮之復為完物饒州薦福寺碑為雷所驚而碎近日好古者取其碎裂合而臥樹之猶可摹印簡西嶨為予言親見許予摹寄一本尚未獲也以二事占之古碑似有神物護持
欸唶
欸也唶也厄也皆歎辭如噫吁之類後漢書光武紀春陵有望氣者曰唶佳哉欝欝葱葱商君書多用呃字欸與欸同史記范增曰欸孺人不足與圖大事楊子法言或問王翦曰始皇方獵六國而翦牙欸史記用之於句首楊子用之于句末皆奇
詅痴符
和凝為文以多為富有集百卷自鏤板以行識者多非之曰此顏之推所謂詅痴符也近日有一達官自刻其文且問于作者曰吾文何如古人或對曰一代之興有一代之文故漢曰漢文唐曰唐文公之文可謂明文也盖譏其近于吏牘而其人不悟
薖軸
王元長曲水詩序沈冥之怨既缺薖軸之疾已消本考槃詩二句而會合之此李商隱灰釘之祖也文選英華求賢判云盡岸穴之英奇&#62677;&#63140;忽濠梁之薖軸儲光羲詩清言問薖軸惠念及滄浪用字又祖王元長也
珠聲玊價
說文注引宋弘云淮水出琵珠珠之有聲者聲謂有名價也唐人文有珠聲玊價之語本此
蠻烟蜃雨
嶺南異物志云蠻烟蜃雨無別晨暮蜃蛟蜃也
因文立政
鸞刀貴割而聲尚和利刃貴斷而字從和易曰利者義之和也先王制器尚象因文立政如此
分沙漏石
酈道元水經注形容水之清澈云分沙漏石又曰淵無潛甲又曰魚若空懸又曰石子如樗蒲皆極造語之妙
小說
說者云宋人小說不及唐人是也殊不知唐人小說不及漢人如華嶠明妃傳云豐容靚飾光明漢宮顧影徘徊聳動左右伶玄飛燕外傳云以輔屬體無所不靡郭子橫麗娟傳云玊膚柔軟吹氣勝蘭不欲衣纓拂之恐體痕也此豈唐人可及晉書荀&#63150;日耳力&#63151;傳云汲郡人不凖發冢得古文數百篇中載楚事一叚尤妙亦小說也惜不傳耳
女匽
大戴禮帝繫篇帝舜娶于帝堯之子謂之女匽氏列女傳堯之二女名娥皇女英山海經帝俊妻是生十日漢地理志陳倉有黃帝孫舜妻祠禮記舜葬於倉梧之野盖三妃未之從也堯典獨云二女而禮乃有三妃之文或謂女匽與皇英為三未知是否【 俊即古舜字】 
金溝銅池
羊玄保曰金溝清泚銅池搖颺既佳光景當得劇棊此語殊有韻致
鮑姑艾
世傳鮑姑艾五月五日曾灼龍女鮑姑亦仙女流也宋人五日帖子中有用此事者
先鄭後鄭
註疏家所稱先鄭者鄭眾也後鄭者鄭玄也觀周禮之註則先鄭與後鄭十異其五劉向治春秋主公羊劉歆主左氏故有父子異同之論由是觀之漢人說經雖天親父子不苟同也孔子以一貫傳道而曾子以忠恕說一貫曾子受業孔子作大學而子思受業曾子作中庸由是觀之聖賢師弟子亦不苟同也今之學者吾惑之摭拾宋人之緒言不究古昔之妙論盡掃百家而歸之宋人又盡掃宋人而歸之朱子嗚呼曾子子思吾不得而見之矣安得二鄭二劉而與之論經術哉
使者曰信
晉武帝炎報帖末云故遣信還南史晨起出陌頭屬與信會古者謂使者曰信真誥云公至山下又遣一信見告謝宣城傳云荊州信去倚待陶隱居帖云明旦信還仍過取反虞永興帖云事以信人口具凡言信者皆謂使者也今之流俗遂以遣書饋物為信故謂之書信王右軍十七帖有云往得其書信遂不取荅謂昔嘗得其來書而信人竟不取回書耳而世俗遂誤讀往得其書信為一句遂不取荅為一句誤矣古樂府云有信數寄書無信心相憶莫作瓶墜井一去無消息包佶詩去札頻逢信廻帆早挂空此二詩尤可證
太破賦
謝安聞肥水之捷對弈客云小兒輩太破賊晉書云兒輩遂巳破賊晉書所紀不及世說太字之勝
繫表
庾子山哀江南賦聲超於繫表道高於河上弘明集道照機前思超繫表又言超超而出象理亹亹而踰繫繫表二字人多不觧所出按晉春秋荀粲曰立象以盡意非通乎象外者也繫辭以盡言非言乎繫表者也象外之意繫表之言固蘊而不出矣晉春秋今亡僅見類書所引耳
明晝晦陰
帝王世紀稱帝堯其仁如天其智如神就之如日望之如雲其明如晝其晦如陰注云明以察之晦以畜之易之所謂用晦詩之所謂飬晦旒以翳明鑾以隱耳&#63140;忽不欲察淵魚而料隱慝也
天畫
滕涉天聖中為青州太守盛冬濃霜屋瓦皆成百花之狀以紙摹之又大金國志金末河氷凍成龜文又有花卉禽鳥之狀巧過繪縷此天畫也滇中有某提學訓諸生讀書為文之法甚悉語畢問諸生曰吾言是否中有一人應曰公天人所言皆天話也相傳以為笑盖俗以託空為天話耳
一卷為&#62937;一條為則
道書以一卷為一&#62937;音周與軸通陶九成說郛用之佛書以一條為一則洪景盧容齋隨筆史繩祖學齋佔畢用之佛典又云多羅樹葉書凡有二百四十縳縳古絹字亦借為卷也
三澣
俗以上澣中澣下澣為上旬中旬下旬盖本唐制十日一休沐故韋應物詩曰九日驅馳一日閑白樂天詩公假月三旬然此乃唐制而今猶襲用之則無謂也
灰釘
李啇隱露布飛走之期既絕灰釘之望斯窮宋人小說謂灰釘用杜篤論都賦燔康居灰珍奇椎鳴鏑釘鹿蠡近燕泉何子元餘冬緒錄中證其非謂是曹爽在獄中乞棺釘與灰于司馬埖事其事本不僻也余又考梁書徐勉上疏請禁喪家速殯云屬纊才畢灰釘２己具陳書陳霸先九文祅酋震慴遽請灰釘以二條證之尤足破宋人之謬說
韻語紀異物
余嘗愛晉宋人以韻語紀物產如郭璞爾雅贊山海經贊王微藥草贊之類皆質而工其原出于逸周書火浣布數語今彙書于後火澣之布入火不灭布則火色垢則布色出火而振之皎然疑乎雪【周書說火宛布】日南有野女群行不見夫其狀皛且白徧軆無衣礻&#63140;需【唐蒙慱物記】三廉大實實不但三【雖名三廉其實四五枝】食之多汁味酸且旨藏之尤好與眾果相參【陳□暢異物志】苹之依水猶卉植地靡見其布漠而鱗被物有常性孰知所自【郭子玄芉贊】曰州留者其實水牛蒼毛豕身角若擔矛衞護其犢與虎為讐【欝林與物志】象之為獸形軆特詭身倍數牛目不逾狶鼻為口役望頭若尾馴良豢教聽言則跪素牙玊洁載籍所羙服重致遠行如丘徙【萬震象贊】烏鰂集足在口縮啄在腹形類鞋囊其名烏鰂命波噀墨迷射水慝【萬震海物異名記】瓦瓏鐮殼建瓴狀如渾沌錢文外眉而內渠【萬震海物異名記瓦瓏贊注眉為高為眉渠為疏為渠此魁陸海蛤也】合浦之人習水善游侻視層岩如猿仰株入如沉鼈出如輕鳧蹲泥剖潛竊明珠【萬震南州志】江瑤柱厥甲羙如瑤玊【玊音裕三字一句三句一韻尤奇】肉柱膚寸名江瑤柱【萬震海物異名】獸曰玄犀處自林麓食惟棘剌體兼五肉或有神異表露以角【音錄】含精吐烈望如華燭置之荒野禽獸莫觸【萬震犀贊】神丘有火穴光景照千里崑侖有弱水鴻毛不能起【玄中記】一跳八尺兩跳丈六從春至夏祼袒相逐【風俗記海蛙】笮複引一索飛杙閣其名曰笮人懸半空度彼絕壑【李膺笮橋贊】高山嵯峩巖石磊落傾側榮廻下臨峭壑行者攀緣牽援帶索【袁崧山川記】蚺惟大蛇既洪且長采色駮映其文錦章食象吞鹿腴成飬瘡賓饗嘉食是豆是觴【南裔志】鮫之為魚其子既育驚必歸毋還入其腹小則如之大則不復【楊孚交州異物志云】
境逆樂真
章楓山云處順境而樂之者易處逆境而樂之者難若曾點之浴沂邵雍之擊壤皆順境也惟夫床琴于浚井之日絃歌於絕糧之餘以至捉衿肘見而歌商聲簞食瓢飲而不改其樂乃為境之逆而樂之真耳豈人所易及哉
【七十二卷】＋雜類七
【雜類七】＋劉孝標世說注 ＋興雲 ＋蛙鳴 ＋萬歲夜＋佳麗 ＋監州 ＋新論 ＋屠蘇 ＋粘天 ＋錦贉 ＋鬼谷區＋跖蹻 ＋義名 ＋陸長源＋精思坐忘 ＋載事宣文 ＋璜宮 ＋王伯厚語 ＋張陸奇語 ＋晉人俊語 ＋書句 ＋古今語言 ＋唐庚語＋權德輿奇語＋書觧 ＋優孟為孫叔敖 ＋冥火懸火 ＋弭仲叔＋車渠鸚武 ＋偽書 ＋封堠之始 ＋羅泌路史 ＋牛耕 ＋文章似歇後＋楓天棗地 ＋天門地戶 ＋饐瓜亭＋劉錡善射 ＋陳愧齋＋金海玊海千萬字文 ＋央瀆 ＋郡朝 ＋附近 ＋衛綰 ＋漏點 ＋轉喉觸諱 ＋仍字 ＋紀元 ＋嫁殤 ＋矢&#63140;見影徭賦 ＋流蘇 ＋鬟河 ＋天府 ＋府兵彍騎 ＋黑丹 ＋釋經 ＋五勝 ＋洞庭 ＋王楷藏書 ＋半豹 ＋腹背 ＋鴈戶 ＋致足樂耶 ＋彈文 ＋梓碧山人 ＋酒帘 ＋六赤打葉子＋為善最樂 ＋隱居不當談時事＋賕賄 ＋鋃鐺 ＋茸毋孟婆 ＋相貝經＋六蝎五蠹 ＋蘇公讀書法＋上陵磨劍 ＋副貳 ＋守淮 ＋火禁 ＋撫塵 ＋翻著韈法 ＋吹臺 ＋渾脫舞＋秦檜詐作瑞應 ＋元載韓侂冑
太史升菴文集七十二卷 成都楊慎著　從子有仁編輯 後學趙開美校
劉孝標世說注
劉孝標注世說多引奇篇奧帙後劉湏溪刪節之可惜孝標全本予猶及見之今摘其一二以廣異聞鄧燦晉紀曰周伯仁應荅精神足矣蔭映數人 續晉陽秋曰張玄之少以學顯謝玄為會稽內史張玄之為吳興太守名亞謝玄亦稱南北二玄
語林曰殷浩於佛經有所不了故遣人迎支道林林乃虛懷欲往王右軍駐之曰淵源思致淵富未易可當且已所不觧上人未必能通縱能服彼亦名不益高若不合便喪十年所保林公乃不往
左思別傳云思作三都賦疾中猶改作蜀都賦云金馬電發於高岡碧山振翼而雲披鬼彈飛丸以火&#63140;雷燩火井騰光而赫羲今本無鬼九句【水經注瀘水傍瘴氣特惡氣中有物不見其形其作有聲仲林則折中人則害名曰鬼彈】
又曰左思造張載問岷蜀事交接亦疏皇甫謐西州高士摯仲治宿儒知名非思倫匹劉淵林衛伯輿並蚤終皆不為思賦序注凡諸注觧皆思自為欲重其文故假借名姓也
夏侯湛補亡詩曰既殷斯虔仰說洪恩名定匡省奉朝侍昏宵中告退鷄鳴在門孳孳溫恭夙夜是敦孫子荊除婦服詩曰時邁不停日月電流神爽登遐忽已一周禮制有敘告除靈丘臨祠感痛中心若抽桓玄作王孝伯誄曰川岳降靈哲人是育既爽其靈不貽其福天道茫昧孰測倚伏犬馬反噬豺狼翹陸嶺摧高梧林殘故竹人之云亡邦國喪牧于以誄之爰旌芳郁
王隱晉書云晉帝詔徵蘇峻峻曰臺下云我反反豈得活耶我寧山頭望廷尉不能廷尉望山頭也 續晉陽秋曰謝安優游山水以敷文析理自娛 荀綽兗州記云閭丘冲好音樂侍婢不釋管絃出入乘四望車 曹娥碑在會稽而魏武楊修未嘗過江續晉陽秋曰獻之文義非作長而能撮其勝會故擅名一時為風流之冠也
興雲
漢苶極山碑興雲祁祁雨我公田按顏氏家訓引詩亦作有渰淒淒興雲祁祁毛傳云渰陰雲貌萋萋雲行貌祁祁徐也此銘亦云興雲祁祁古經本雲字後世作雨乃或改耳王介甫有雲之祁祁詩語本古經
蛙鳴
中州記載惠帝聞蛙鳴問之侍臣賈胤對曰在官為官蛙在私為私蛙帝曰若是官蛙可給廩比北史所載為詳蛙給廩已自異矣文中子作元經又曰帝問蛙鳴尤可笑也然元經非出文中子盖阮逸贗作耳
萬歲夜
姚寬戰國策注愽引諸書以證之用心亦至矣然猶有遺也楚策楚王遊雲夢謂安陵君曰樂矣今日之游寡人千秋萬歲後誰與樂此矣安陵君泣下數行曰萬歲夜願以身試黃泉蓐螻蟻夜如左傳注窀穸厚夜之夜最見人臣不敢斥言之意今本改夜作後不見古人立言之妙矣
佳麗
韓子佳麗也者邪道之分也戰國策宮中佳麗好玩又云趙天下善為音佳麗人之所出也嚴安疏佳麗珍怪順于耳目謝眺詩江南佳麗地佳麗字非始自謝也文選注失引之
監州
宋初置通州分知州之權謂之監州有錢昆者性嗜蠏常求外補曰但得有蠏無監州處則可此語風味似晉人歸田錄及捫蝨新話皆載其事東坡詩云欲問君王乞符竹但憂無蠏有監州昆去東坡未遠即用其事為詩良愛其語也
新論
劉畫新論云微子感牽牛星顏淵感中台星張良感孤星樊噲感狼星其說皆出讖緯
屠蘇
蕭子雲雪賦曰韜罦罳之飛棟沒屠蘇之高影始飄舞於金池終亭華於芳井杜工部冷淘詩曰願憑金騕褭走置錦屠蘇屠蘇菴也廣雅云屠蘇平屋也通俗文曰屋平曰屠蘇魏略云李勝為河南太守郡廳事前屠蘇壞唐孫思邈有屠蘇酒方盖取菴名以名酒後人遂以屠蘇為酒名矣何遜詩郊郭勤二頃形體憩一蘇又大冠亦曰屠蘇禮曰童子幘無屋凡冠有屋者曰屠蘇晉志元康中商人皆著大鄣諺曰屠蘇鄣日覆兩耳見暍兒作天子
粘天
庾闡揚都賦濤聲動地浪勢粘天本自奇語昌黎祖之曰洞庭慢汗粘天無壁張祐詩草色粘天鶗央&#63140;鳥恨黃山谷遠山粘天吞釣舟秦沙游小詞山抺微雲天粘衰草正用此字為奇今俗本作天連非矣
錦贉
古裝裱卷軸引首後以綾粘禇者曰贉有樓臺錦贉毬絡贉蠲纸贉樗蒲錦贉唐人謂之玊池其引首有二色者曰雙引首標外加竹界曰打擫
鬼谷區
漢書蓻文志鬼谷區三篇注即鬼臾區也郊祀志黃帝得寶鼎冕侯問於鬼臾區云云注即鬼容區容臾聲相近今按鬼谷即鬼容者又字相似而誤也高似孫子略便謂蓻文志無鬼谷子何其輕於立論乎
跖蹻
賈生吊屈原賦曰謂跖蹻廉注楚之盜曰莊蹻韓非子曰莊王欲伐越杜子諫曰莊蹻為盜於境內而吏不能禁此政之亂也蹻盖在莊王時漢西南夷傳莊蹻者楚莊王之裔也以其眾王滇夫莊王時百年此又一莊蹻也
義名
容齋四筆載人物以義為名如義士義帝之類甚多器物在首曰義髻在衣曰義欄義領奇矣予觀樂書有義嘴笛謂笛外更安嘴也抑又奇矣漢蔡湛碑陰有義民
陸長源
韓文公汴州亂詩白樂天哀二良文為宣武軍司馬陸長源作也及考他史籍則長源酷刑以威驕兵御之已失其道矣又裁軍中厚賞高在官塩直曰我不同河北賊以錢物買徤兒旌節所委任從事楊儀孟叔度浮薄不檢常戲入軍營調弄婦女自稱孟郎三軍怨怒遂執長源并楊孟殺之由是論之是長源有以取之何異於雲南之張乾陀楊州之呂用之哉大雅先人福之所聚小智自私藏怨之府長源之謂乎
精思坐忘
空石觙之精思不可謂之微司馬徽之坐忘秪可謂之馳
載事宣文
左傳曰楚辟我衷柰何效辟又曰尤而效之罪又甚焉劉更生曰既不善胡足效哉宋人曰既是不是不可學他不是理則一也載事者曷文其辭乎是街談巷議也非史也
王伯厚語
王伯厚云喜量之銘祭侯之辭皆極文章之妙而梓人荀簴之制文法奇古盖精於道者兼物物而後能制器莊子所謂梓慶削木為鐻鐻成見者驚猶鬼神以天合天道與藝俱化豈物物而雕之哉
張陸奇語
張又新煎茶水記粉槍末旗蘇蘭薪桂陸羽茶經育華救沸皆奇俊語
晉人俊語
晉世不惟士人語清標玄致而釋子輩語亦復可聽高僧傳所載是已如鳩摩羅什偈云哀鸞孤桐上清音徹九天慧濟謔寶淵曰昔謝氏青箱不至不作文章今卿白簏未到灲無講理淵曰殊不然此乃打狗杖耳道賁聞蟋蟀曰時聞此聲足代蕭管薛道衡称則公之文曰屢發新彩英英獨照慧常聞梵唄曰亹亹溜滳似伏流之吐波又曰卻轉弄響飛揚長引聲是禹為牛僧孺米元章也又觧禹貢三江之水味別是以聖人為品水鬥茶如陸羽張又新之流也戰國處士謂舜塗廩浚井遭焚坑而不死列女傳又謂二女實教之是以舜為左慈劉根而二女為李全之婦劉綱之妻也靜言思之皆可發一笑
書句
古書句讀多不同朱子語錄載方馬二觧點禮記君賜衣服服以拜賜句辟之命銘為烝彜鼎句舊點以辟之為一句極無義辟乃君也以君之命銘彜鼎最是又載陸農師點人生十歲曰幼作一句學作一句漢書與父老約【句】法三章耳殺人者死傷人及盜抵罪今皆讀作約法三章是何理也孟子馮婦暴虎章一本作晉人有馮婦者善摶虎卒為善【句】士則之【句】野有眾逐虎虎負嵎莫之敢攖云云前士則之後為士者笑之文義相属而於章旨亦合特難與迂滯者語耳
古今語言
江芊罵商臣曰呼役夫漢王怒酈生曰豎儒幾敗乃公事單故謂稽康曰老奴汝死自其分樂廣曰誰家生得寧馨兒斯並當時侮嫚之詞流俗鄙俚之談而發喉中唇口不動又曰以哀婉為入神用騰擲為清舉文句則如端夏多隙無事忽景又云依義莫依語又云當為心師不師於心又曰籠飡詎貴釣耳難嘗又云忘懷去來者朝市一江湖眷情生死者幽栖猶桎梏又云沙漠織寒長風負雪又云莊衿老帶彈沐斜埃又早帳風首春席雲阿又云雖淚至之有端固憂來之無兆使入世說固不能辯也
唐庚語
唐庚曰三桓諷魯作三軍合周禮矣其志乃欲卑公室而奪之權曹操諷漢復九州合禹貢矣其志乃欲廣冀州而益其地晉曲沃莊伯用夏正合人統矣其心乃欲自立凡姦人欲濟其邪謀者未嘗不引經術也
權德輿奇語
舟有溺騎有墜寢有魘飲有醉食有饐行有蹷其甚則皆可以致斃無非危機其可如土偶木寓耶此權德輿文中奇語也【木寓見漢書注木寓龍木寓馬是也】
書觧
古書觧者多失其義遂害於理尚書注怪石之貢以為奇怪之石若後世靈壁太湖嵌空玲瓏以供戲玩世人以為上之二言不失清雅下之兩句殊為魯朴何哉周漢世遠事已成古魏晉年近言猶類今也己古即謂之文猶今乃驚其質作者乃怯書今語勇□昔言不亦惑乎
優孟為孫叔敖
滑稽傳優孟為孫叔敖衣冠抵掌談語歲餘像孫叔敖左右不能別也莊王置酒優孟為壽王大驚以為叔敖復生欲以為相劉子玄譏之曰人心不同有如其面非由傚效俾有遷革又况叔敖之歿時日已久豈有一見無疑遽欲加於寵榮復其祿位者哉予按此傳以滑稽名乃優孟自為寓言云欲復以為相亦優孟自言如今人下盡發科打諢之類豈可真以為王欲復相之事乎
冥火懸火
文選冥火夜火也楚辭懸火今之提燈也六韜雲火施於雲梯之上者
弭仲叔
張伯英稱弭仲叔曰仲叔高德羙名命世之才非弭氏小族所當有新豊瘠土所當產時以為名言愚謂稱人之賢必本其家世推其鄉里厚也伯英之言不足以重仲叔而祗以自薄也夫
車渠鸚武
梁簡文帝集云車渠屢酌鸚鵡驟傾車渠鸚鵡皆指酒杯俗傳車渠為杯注酒滿過一分不溢嘗試之信然
偽書
省心錄乃沈道原作非林和靖也指掌圖非東坡所作李衛公問對阮逸偽作文中子元經關子明易皆逸偽作龍城錄王性之偽作子厚敘事何等筆力此記衰弱之甚皆寓古人詩文中不可曉者於其中凡偽書皆然予聞之朱子云
封堠之始
拾遺記曰禹治水所穿鑿處皆有泥封記使玄龜升其上此封堠之始又山海經黃帝遊幸天下有記里皷道路記以里堆則堠起軒轅時也
羅泌路史
太平總類載龍逢諫桀之言曰臣嘗觀君冕非其冕也而冕危石君之屨非其屨也而屨春氷未有冕危石而不厭蹈春氷而不陷者也此為六朝文士擬作無疑羅泌路史收之盖亦貪慱而忘精者
牛耕
困學紀聞論牛耕不始於趙過引冉耕字伯牛是也但未有明證按山海經曰稷之孫曰叔均是始作牛耕王伯厚豈亦未考及此邪
文章似歇後
文章有似歇後語處如淵明詩再喜見友于杜詩友于皆挺拔野鳥山花吾友于南史到藎從武帝登樓賦詩受詔即成帝謂其祖蔇曰藎實才子卻恐卿文章得無假手于貽厥乎又稱兄弟為在原天属稱故鄉為維桑之里稱師曰在三之義稱子曰則百之祥皆是類也
楓天棗地
張文成大卜判有楓天棗地之語初不省所出後見唐六典三式云六壬卦局以楓木為天棗心為地乃知文成用此也
天門地戶
河圖括地象曰西北為天門東南為地戶注天不足西北是天門地不滿東南是地戶
饐瓜亭
呂蒙正父龜圖多內寵與其母劉氏不恊并蒙正出之頗淪躓窘乏劉誓不嫁及蒙正登仕乃迎二親同堂異室奉飬之近世傳奇饐瓜亭亦緣此附會也
劉錡善射
劉錡善射水斛滿以箭射拔箭水注隨以一矢窒之人服其精或言此即古剡注法也
陳愧齋
隋劉臻為儀同與劉訥同官退朝欲謁訥謂前驅曰識劉儀同家乎從者以為臻欲引歸至家坐堂中呼曰劉儀同可出矣其子出臻曰汝亦來此乎今人傳以為陳愧齋事亦好事者取此而易其名耳
金海玊海千萬字文
梁武帝撰金海王應麟撰玉海周興嗣撰千字文隋滿徽撰萬字文
央瀆
荀子入其央瀆注中瀆也今人家出水溝則如今稱出水竇曰央溝亦有本也太平御覽引莊子逸篇羊溝之鷄稱羊溝不知何觧俗作陽溝云對陰溝之稱但未見所出耳
郡朝
郡守廳事古亦稱朝後漢劉寵傳山谷鄙生未嘗識郡朝是也吏民謁郡守亦曰朝任延臨龍丘萇殯不朝三日是也
附近
俗語附近古作傅近仲長統昌言宦豎傅近房臥之內交錯婦人之間
衛綰
漢丞相衛綰奏郡國所舉賢良或治申商韓非蘇張之言亂國政請皆罷武帝可之綰之相業他無聞焉而此一節加於蕭曹一等矣史稱武帝之羙曰罷黜百家綰之功可少哉
漏點
夜漏五五相逓為二十五唐李郢詩二十五聲秋點長韓退之詩鷄三號更五點是也至宋世國祚長短讖有寒在五更頭之忌宮掖及州縣更漏皆去五更後二點又并初更去其二以配之首尾止二十一點非古也至今不改焉
轉喉觸諱
柳文轉喉觸諱本漢食貨志搖手觸禁之語
仍字
老子曰攘臂而仍之又仍無敵攘無臂漢蓻文志據行事仍人道仍訓因也古文中亦鮮用仍字
紀元
古者天子諸侯繼立踰年而始稱元年終天主為一元未有一主而再稱元者也漢文帝信新垣平之言再稱後元自後武帝更十數紀元歷代皆然俗諺有亂主年年改號窮士日日更名之譏然予觀長曆云秦惠文十四年更為元年則其謬不始於漢文矣又晉惠大安二年長沙王义事敗成都王穎改年為永興是一歲而二號齊欝林王改元隆昌海陸王改元延興明帝改元建武是一歲而三號史冊書法混淆俗諺云亂誠是然則 本朝之制□不度越漢唐哉
嫁殤
曹操幼子蒼舒死求邴原死女合葬史以為譏余觀周禮地宮禁嫁殤者注謂生時非夫婦死而葬相從嫁殤嫁死人則此俗古巳有之今民間猶有行焉而無禁也
矢&#63140;見影徭賦
唐書矢&#63140;見影徭賦即今律文影射之語
流蘇
倦游錄述流蘇之制但云五綵同心而下垂者莫能言其始黃公紹書林亦止引晉書割流蘇為馬帴皆後世幃帳間所懸耳古者流蘇盖樂器之節前漢書禮樂志薛瓚注作流遡周禮金鐲節皷鄭玄注云後世合宮懸用之而有流蘇之餙樂器而用以為幃帳之懸則自晉以後始也
鬟河
賈誼新書大禹鬟河而導之九牧呂氏春秋禹身執蘽函以為民先剔河而導九岐鑿江而通九路說苑禹釃五湖而定東海鬟本髮名義取環曲剔本梳剔義取疏通釃本漉酒義取澄清古人用字如此亦甚工矣【插字函即】
天府
戰國策蘇秦稱天府之國府府庫也謂富饒也又淮南子注神農明堂曰天府天府字本此謂可以建都之地也
府兵彍騎
番調有時數閱有法說御有律團五有籍兵雖有籍而府實空將雖有名而權實去此府兵之善也諺曰將軍大彍騎衛佐小郎官此彍騎之獘也
黑丹
文選東京賦黑丹石緇注引孝經援神契曰德至於山陵則出黑丹魏都賦黑井塩池玄液素滋注鄴西高陵西伯楊城西有黑井今在彰德府南郭村井產石黑可以書陸士龍與兄書云三台上有曹公石墨數十斤云燒此復消可用然煙中人不知兄頗見之否今送二螺即此物也又宜陽縣有石墨山汧陽縣有石墨洞贑州興國縣上洛山皆產石墨廣東始興縣小溪中亦產石墨婦女取以畫眉名畫眉石按古者漆書之後皆用石墨以書大戴禮所謂石墨相著則黑是也漢以後松烟桐煤既盛故石墨遂湮廢并其名人亦罕知之【水經注啇州黃水比有黑山山石悉黑繢彩奮發黝烏若墨】
釋經
漢儒釋經易有略書有故詩有細春秋有微
五勝
五行漢書謂之五勝言交相勝也淮南子謂五度所謂音氣不戾八風詘伸不誤五度是也又謂之五殺所謂善用兵者持五殺以應是也陰符經竊其意而變其辭曰天有五賊見之者昌五賊即五殺之說也陰符經之文李筌偽作或信以為黃帝者無目者也其文上不能望六韜三略之藩籬素問汲冢之萬一而以軒轅之書視之有目者如是乎
洞庭
三茅真君云天無謂之空山無謂之洞人無謂之房山腹中空虛是謂洞庭人頭中空虛是謂洞房
王楷藏書
前蜀王氏朝偽相王鍇字鱣祥家藏書數千卷一一皆親札并寫藏經每趨朝於白藤擔子內寫書書法尤謹至後蜀孟日&#63139;永又立石經於成都宋世書傳蜀本最善以此五代僣偽諸君惟吳蜀二主有文學然李昇不過作小詞工畫竹而巳孟日&#63139;永乃表章五經莫&#63139;糸集本草有功於經學矣今之戒石銘亦日&#63139;永之所作又作書林韻會宋儒黃公紹韻會舉要實祖之然慱洽不及也故以舉要為名佘及見之於京師惜未假抄也
半豹
□頒世語云殷仲文讀書若半袁豹則筆端不减陸士衡盖惜其有才而寡學也李啇隱四六啟云學殊半豹藝愧全牛
腹背
李嬌內制集鏘金鳴玊坐榮枯株擊水摶風顧慙腹背蘇頲表駑駘獲薦於九方腹背可儔於六翮又云坐擁股肱之任顧慙腹背之毛腹背事見韓詩外傳
鴈戶
唐書編氓有鴈戶謂流民朼
致足樂耶
王右軍帖致足樂耶水經茂竹便娟致可翫也致極也晉人語例如此
彈文
元人彈燕帖木兒文或納女呈婦於朱溫或售妹獻妻于侂冑上句指張全義敬翔下句指倪僎蘇師旦也倪蘇事宋史不載見于小說耳
梓碧山人
四明梓碧山人許奎作百忍箴多牽合衍贅予獨取其危箴云圍棋制淝水之勝單騎入回紇之軍此宰相之雅量非將軍之輕身盖安危未定勝負未决帳中倉皇則麾下氣懾正所以觀將相之事業浮海遇風色不變於張融亂兵掠射容不動于庾公盖鯨鯢澎湃舟楫寄躬白刃蠭午節制誰從正所以試天下之英雄噫可不忍與
酒帘
韓非子宋人有酤酒者懸幟甚高幟謂之帘帘謂之酒旗唐韻帘字注當云酒家懸幟豈不雅乎乃云酒家望子俚甚可笑
六赤打葉子
李洞集有贈龍州李郎中先夢六赤後因打葉子因以詩上其詩云紅蠟香烟撲畫楹梅花落盡庾樓清光輝圓魄行&#63141;&#63112;山冷彩鏤方牙著腕輕寶帖輕來獅子鎮金盆引出鳳皇傾徵黃喜兆莊周夢六赤重新擲印成六赤者古之瓊畟今之骰子也葉子如今之纸牌酒令鄭氏書目有南唐李後主妃周氏徧金葉子格此戲今少傳
為善最樂
書云民訖自若是多&#63150;月多皿&#63151;注云民之行巳盡用善道是多樂也東平王蒼曰為善最樂周公曰心逸日休內典云為善若熟種種快樂亦是此意
隱居不當談時事
古之耕莘築岩釣渭者其於天下非事事而究其利病也非人人而訪其賢否也閉門造車出門合轍得志行乎天下舉而措之而已今有廢居而口談時事謂之留心世故不過奔競而已隨駕隱士時務道學由此其選也
賕賄
宋之盛時有位于朝者以餽遺及門為辱受任於外者以芚苴入京為羞及其季代中葉秕政孽卿端揆以賕賂為論思臺諫以珍玩為獻納或以金珠而充脯醢或以契劵而為詩文甚十如倪僎售妹于侂冑而得府蘇師旦獻妻于侂冑而入閣噫黑頭宰相紅鉛夫人後之視今亦猶今之視昔也
鋃鐺
後漢書崔烈以鋃鐺鏁【上音狼下音當】鋃鐺大鏁也今多訛作金銀之銀至有銀鏁三公腳力撞僕射頭之句其傳訛習舛如此
茸毋孟婆
宋徽宗在北虜清明日詩曰茸毋初生認禁烟【茸毋草名北地寒食茸毋生】無家對景倍凄然帝城春色誰為主遙指鄉關涕淚連又戲作小詞云孟婆孟婆你做此&#63139;夕方便吹個舡兒倒轉【孟婆宋汴京勾欄語謂風也】茸毋孟婆正是的對
相貝經
馬總意林引相貝經不著作者讀初學記始知為嚴助作漢有愽物記非張華慱物志也周公謹云不知誰著考後漢書注始知慱物記為唐蒙作水經引南中行紀亦不出姓氏考嵇含南方草木狀始知陸賈作南中行紀乃知前人或略後或有考焉未可遽付之不知也
六蝎五蠹
晉庾峻曰秦塞斯路利出一官雖有處士之名而無爵列于朝者商君謂之六蝎韓非謂之五蠹
蘇公讀書法
嘗有人問于蘇文忠公曰公之慱洽可學乎曰可吾嘗讀漢書矣盖數過而始盡之如治道人物地里官制兵法貨財之類每一過專求一事不待數過而事事精覈矣叄伍錯綜八面受敵沛然應之而莫禦焉此言也虞邵菴常舉以教人誠讀書之良法也
上陵磨劍
漢武帝崩後忽見形謂陵令薛平曰我雖失勢猶為汝君柰何令吏卒上吾陵磨劍乎因不見推陵旁果有方石可以為礪吏卒常盜磨刀劍霍光欲斬之張安世曰神道茫昧不宜為法故阮公詠懷詩曰失世在湏庾帶劍上吾丘【漢武故事】
副貳
魏何昌曰先王制法建官授任則置副佐陳師命將則立監貳宣命遣使則設介副當難則權足相濟隕缺則才足相代韓信伐趙張耳為貳馬援討越劉隆副車
守淮
劉季裴曰自古守淮莫難于謝玄又莫難于楊行密謝玄以八千人當符堅九十萬之眾清口之役楊行密以三萬人當朱全忠八州之師眾寡殊絕而卒以勝者扼淮以拒敵而不延敵以入淮也
火禁
後漢禮儀志清明騎士傳火唐詩日暮漢宮傳蠟燭又魚鑰清晨散九門天街一騎走紅塵則其制古矣廢之當自胡元入主中國時也
撫塵
北堂書抄載東方朔與公孫弘書云同類之遊不以遠近為故士大夫相知何必以撫塵而遊重髮齊年偃伏以日數哉撫塵謂童子之戲若佛書所謂聚沙也
翻著韈法
知梵志翻著韈法則可以作文知九方皋相馬法則可以觀人文章
吹臺
吹臺即繁臺本師矌吹臺梁孝王增築班史稱平臺唐稱吹臺又因謝惠連嘗為雪賦又名雪臺
渾脫舞
唐宋務光諫疏云比見坊邑相率為渾脫隊駿馬胡服名曰蘇莫棄渾脫隊即所謂公孫大娘渾脫舞也蘇莫遮胡帽今曲名有之
秦檜詐作瑞應
宋史長編云紹興中秦檜擅朝喜飾太平郡國多上草木禽鳥之瑞歲無虛月胡致堂所謂花卉可以染植增其態毛羽可以餵飼變其色上之人苟欲之則四面而至矣盖指此也然觀小說所載紹興七年建康府寓旅家盆水有文如畫佳卉茂木華葉敷芬數日易以他水愈出愈奇盡春暄乃止又秀州呂氏家水瓦有文樓觀車馬人物並蒂芙蓉重夾牡丹長春萱草藤蘿經日不釋悉以瑞聞豈人有妖心而造物者亦為是以戲之乎
元載韓侂冑
杜牧之河湟詩曰元載相公曾下筯憲宗皇帝亦留神旋見衣冠就東市忽遺弓劍不西廵觀此則載曾謀復河湟史亦不言其事愚謂元載欲復河湟韓侂背欲伐金虜近日夏言欲取河套其事則是其時則非其人尤非也力小任重鮮不仆信哉况三人者取死之罪多矣一節烏足掩之

【七十三卷】＋僊佛
【僊佛】＋佛性 ＋詩禪 ＋彭祖 ＋王僑王子喬＋賀充 ＋謝自然＋舩子和尚四偈 ＋鍾離權＋音姓仙女 ＋紫姑仙詠櫓詩 ＋箕仙筆詩 ＋鄱陽水神 ＋死友救難 ＋上皂莢樹 ＋唐五書僧 ＋堠子偈＋無名偈＋譬喻經＋三昧 ＋諸趣 ＋夢說 ＋真丹 ＋真如之義 ＋闡士 ＋仙詩 ＋仙衣 ＋仙家寶玩 ＋水田衣＋影壁 ＋江淮名山圖＋僧寺之多 ＋仁祠 ＋五精舍＋太極泉＋多根樹＋八角磨盤 ＋瓊枝旃檀 ＋白蜺嬰茀 ＋東坡詆佛
太史升菴文集七十三卷 成都楊慎著　從子有仁編輯 後學趙開美校
佛性
有僧問蚯蚓截為兩叚首尾皆動佛性在首在尾古未有答也伯清舉似余余曰薪盡火傳灰燼猶熱桴停鼓歇音響猶轟
詩禪
元雲嶠居士徐士英作金綱經口義多以儒書證佛言其觧一相無相分四果之義以杜詩證之亦甚可喜其說曰第一果云不入色聲香味觸法則是知欲境當避此果之初生如山梨結小紅之始也第二果云一往來則是蹈欲境不再此果之方碩如紅綻雨肥梅之時也第三果云不來則是棄欲境如遺此果之已熟如四月熟黃梅之際也第四果云離欲則是去欲境已遠此果之既收如掛壁移筐果之日也以果字說經又一一證以杜詩亦可為詩禪也巳
彭祖
宰我問五帝德篇云堯舉舜彭祖而任之論語注老彭商賢大夫世傳彭祖八百歲此亦一證也王逸楚辭注彭祖好和滋味善斟雉羔&#63139;火以事帝堯莊子注彭祖八百猶悔不壽杖晚而唾遠又曰彭祖餌雲母御女凡數十晚娶郏氏妖滛敗道而死非壽終也東坡詩空飡雲母連山盡不見蟠桃結子時
王僑王子喬
史記封禪書注引裴秀冀州記云緱氏仙人庿者昔有王僑犍為武陽人為栢人令於此登仙非王子喬也唐詩王子求仙月滿臺又云可憐緱嶺登仙子猶自吹笙醉碧桃盖世以王僑為王子喬誤也久矣
賀充
賀充五代石晉時人死而復生至宋真宗東封泰山出謁帝不之省東坡謪黃州亦來訪坡亦不之奇也此事殊可詫而近日朝邑劉太守偉死巳廿年其親友韓邦奇復見之與之飲食亦不敢問其何來也此事不可謂無但難以理推爾
謝自然
韓文公不信神仙而謝自然一詩亦信以為有盖當時有人的見而公亦的聞也薛能亦有一首云漫道神仙事渺然珠宮咫尺在人天花顏雲髩一女子獨騎白鶴冲紫烟是信有其事也予觀劉啇詩集有謝自然返卻舊居一絕云仙侶招邀自有期九天升降五雲隨不知辭罷虛皇日更向人間住幾時以此觀之謝為道士所惑染其妖術飛昇之事如今時術人騎草龍上天之類耳是昌黎亦為所欺也世又有病風顛者即能乘危升高疾愈即不能矣謝自然寧非此流耶近代天順中有南京後府經歷卜馬益本山後人有一全真道士謁之曰吾有小術子盍觀之即抽刀斬府庭大槐凌空而去黃白點化頃刻而成益以為真仙縱其出入益妻妾多麗道士取其髮呪之夜從門隙迭奔臥所初喜之後苦其術涕泣以告益不勝憤始白於守備急塗以犬血擒之囚送京師伏誅噫以古凖今謝自然得非妖道士挑之以奔乎是以聖人不語怪而士君子深惡而痛絕之亦以避禍而遠辱也
舩子和尚四偈
舩子和尚蜀之凈眾寺僧也有偈四首其一曰三十年前海上遊水清魚見不吞釦釣竿斫盡重&#62807;&#63141;土竹不計功程得便休其二曰三十年來坐釣臺釣頭往往得黃能金鱗不遇空勞力收拾丝綸歸去來其三曰本是釣魚舡上容偶除湏髮著袈裟佛祖位中留不住夜深依舊宿蘆花其四曰百尺丝綸直下垂一波才動萬波隨夜靜水寒魚不餌滿舡空載月明歸【今人但知其末一首耳】
鍾離權
仙家稱鍾離先生者唐人鍾離權也與呂喦同時韓潤泉選唐詩絕句卷末有鍾離一首可證也近世俗人稱漢鍾離盖因枉子美元日詩有近聞韋氏妹遠在漢鍾離流傳之誤遂傅會以鍾離權為漢將鍾離昧矣可發一笑說神仙者大率多欺世誑愚如世傳沁園春及觧紅二詞為呂洞賓作按沁園春詞宋駙馬王晉卿初製此腔觧紅兒則五代和凝歌童凝為製觧紅一曲初止五句見陳氏樂書後乃衍為觧紅兒幔焉有呂洞賓在唐預知其腔而填為此曲乎元俞琰又註沁園春琰雖慱學亦惑於長生之說而隨俗耳琰子仲溫序其父陰符經云先君七十而逝由此言之琰之篤好養生壽止於此世有村夫目不識參同契一字而年踰百歲又何必勞心於不可知之術哉達人君子可以意悟
音姓仙女
嘯賦注靈宀&#63139;珤經曰禪黎世界墜王有女姓音生仍不言王怪而棄之南浮枽之阿與神人會教以治災之術於是能言出山在國中其國太枯旱地下生火穿地取水百丈無泉王怖懼女為仰嘯天降洪水至十丈於是化形隱景而去
紫姑仙詠櫓詩
寒岩雪壓松枝折班班剝盡青虬血運斤巧匠斲削成劍脊半開魚尾裂五湖仙子多奇志欲駕扁舟探禹穴碧雲不動曉山橫數聲遙落江天月
箕仙筆詩
系出中山骨欲仙何人扶穎纏尖圓狂僧堪笑堆成冡豪客曾聞掃似椽窓下玊蜍涵夜月几間雪繭湧春泉當時定遠成何事輕擲毛錐恐未然
又 宋元小說載箕仙詩多矣近日一事尤異正德庚辰有方士運箕賦詩隨所限韵敏若夙構而語不凡其為喬冡宰賦白巖行曰六丁持斧施神工鑿開西南萬仞之崆峒芙蓉一朵插天表勢壓天下群山雄兵壼倒月色澄澈瑤臺倚斗光玲瓏百丈虹霓望吞吐八埏霖雨贍空濛虛空不受一塵染靈光直與銀河通乳泉掛壁噴晴雪玊梅懸谷搖香風上有神仙玊虛子凌風出沒遊太空伐虬伐蛟下入海底水晶窟朝真謁帝獨步天上瓊瑤宮頭角崢嶸自卓立胸襟磊落誰磨礲商家傳說作良弼宋室張浚多奇功憶昔江樓吹鐵篴明月一醉三人同邇來一別世間甲子不知數但見幾度玊洞桃花紅金龜老黃鶴翁各分一諱貽此公天然意趣自相合芳稱長在塵寰中好將大手整頓乾坤了歸來一笑拂雲看劍重會滄溟東此詩成一卷箕仙運筆所書詩既跌宕字又飛動豈術士能贋作者吁異哉
鄱陽水神
餘姚戚瀾字文湍景泰二年進士授翰林編修丁艱服闋上京渡錢塘風濤大作有綘紗燈數百對照江水通明丈夫九人帕首袴鞾帶劍乘白馬飛馳水面如平地舟人大恐戚公曰毋懼吾知之矣推窓看之九人皆下馬跪公問曰若輩非桑石將軍九弟兄耶曰然曰去吾諭矣皆散公命舟人返棹曰有事吾當還遂歸&#62677;&#63140;互家謂家人曰某日吾將逝矣及期沐浴朝服坐嚮九人率甲士來迎行踐屋瓦瓦皆碎戈矛旌幟晃耀填擁有頃公卒後車騎騰踔前後若有所呵衞者隱隱入室而灭後瓊山丘文莊公夫人入京舟過鄱陽湖夜夢朱衣貴人來見曰吾仲深故人戚瀾也見為水神昨奉天符應覆數百艘舟夫人慎毋渡舟子方解維欲行夫人急止之瞬息大風舟行者皆溺明日夫人乃渡至京以告文莊文莊感其意緘文祭之
死友救難
丘文莊公夫人自南海浮江而上過鄱陽湖夜夢達官呵口&#63140;勇入舟曰吾乃翰林編修戚瀾也昔與丘先生同官義不容絕特報爾三日後有風濤之險隻帆片櫓無存可亟遷於岸夫人驚覺如其言移止寺中未幾江中果有風濤眾舟盡溺至京夫人白其事於文莊公公以聞於朝遣官諭祭文莊又為文祭之云於乎文湍剛勁之質豪放之氣高義激切直上薄乎雲天巨眼空濶每下視乎塵世凡眾人之嗜欲舉不足以動其中一時之交游少足以當其意時發驚&#63150;&#62694;&#62674;正&#63151;之辯臧否罔不稱情間若罵坐之狂毀譽皆有所試醉言無異於醒面折不違於背僕也於君若有宿契始落落以難合終偲偲而交勵柰何命與心違中道而逝老我後死於十二禩孰知冥冥之中猶有舊交之誼老妻北來舟次江&#62673;&#63140;莁夢中彷彿如見報以風濤將至預告以期使知趨避既而果然幸免顛躓於乎人傳君之為神涖胥濤而享祀即今所過而驗之無乃&#63143;秉司乎江湖之事由其生也不盡用於明時故其死也見錄於上帝於乎友道之廢也久矣曰友曰朋如兄如弟指金石以為廿刑鷄犬而設誓頭角稍殊情態頓異雲泥隔則易交勢位判則相忌對面如九凝之峯跬步有千丈之勢半臂纔分遇諸塗則掩面而過宿酲未醒踰其閾則騰口以剌過門不入室反為操戈之舉落穽不援手忍拋下石之計親於其身也遑恤况伉儷乎生為人也尚然况下世乎於乎文湍生死無二心始終同一致不忝為耳&#63140;忽明正直之神真可謂英邁特傑之士緬想舊遊稠人廣會一飲百十鍾揮毫數千字故以平生之素好用答故人之陰惠詩以寫不盡之情酒以侑有從之淚具別纸以焚燎就宿草以澆酧靈神如在來鑒於是不鄙世人之凡言持歆御醞之醇味尚享詩曰幽顯殊塗隔死生九原猶有故人情曼卿真作芙蓉主太白常留翰苑名念我冥冥來入夢哀君惻惻每吞聲朝回坐對黃封酒悵歎鷄壇負舊盟
上皂莢樹
仙傳云劉綱與妻將飛昇庭前有皂莢樹妻令綱昇樹數丈方能飛今俗稱畏內者曰上皂筴樹亦有本
唐五書僧
唐有詩僧九人今有九僧集復有五僧善書劉涇嘗作書話以懷素比玊巩&#63139;言光比珠高閑比金貫休比玻瓈亞栖比水晶牟子才云惜涇未見文楚故未有定
堠子偈
堠烽擎空直直烟墩映樹班班聊爾牌標五里從教目斷千山
無名偈
群居閉口獨坐防心
譬喻經
五根之禍劇於毒龍五根如箭意想如弓○慎按五根者眼耳鼻舌身也心經六根有意此以五根皆起於意故五根之外以意貫之○孔子四勿始於意佛氏六根終於意
三昧
三昧出釋氏書乃梵語也此云調正直又云正定亦云正受圭峯疏云不受諸受名為正受又遠法師云夫稱三昧者何專思寂札之謂也思專則志一不分想寂則氣虗神朗氣虗則智恬其照神朗則無幽不徹
諸趣
張湛列子注云龜龍甲麟之宗麟鳳毛羽之長爰逮蜎飛蠕動皆鳴呼相聞各有意趣佛經以蚊蚋小蟲之屬名曰諸趣本此傅大士諸趣云若欲見佛看三郡田宅園森處處停或飛虗空中擾擾或擲山水口轟轟或身腰上有燈火或羽翼上有&#62694;&#63139;秦箏或鑽木孔為鄉貫或徧草木作窠城或轉羅網為村巷或臥土石作階庭諸佛菩薩悉如是只個名為舍衛城
夢說
釋氏經曰夢有四一曰四大偏增二曰舊識尋遊三曰吉凶先兆四曰無明熏習熏習字最妙今本作重習非也草木子曰夢之大端二想也因也想以目見因以類感舉世皆夢也夢夢也不夢亦夢也夢乎夢不夢乎不夢是故得失蕉鹿也物我胡蝶也榮枯黃梁也情感巫峽也
真丹
王半山和俞秀老禪思詞曰茫然不肯住林間有處即追攀將他死語圖度怎得離真丹○漿水價匹如閑也湏還何如直截踢倒軍持贏取溈山○此詞意勸秀老純歸於禪住山不出遊也真丹即震旦也軍持取水瓶也行腳之具踢倒軍持勸其勿事行腳也溈山和尚欲謀住山曰此山名骨山和尚是肉人骨肉不相離言人不當離山也皆用佛書語漿水價也湏還則用列子五漿先饋事
真如之義
馬祖曰真如有變易豈不聞善知識能廻三毒為三昩凈戒能廻六賊為六神廻煩惱作菩提廻無明為大智錢起贈懷素詩云醉裏得真如劉禹錫詩心會真如不讀經
闡士
李太白詩衡嶽有闡士五峯秀真骨闡士開士皆僧之穪
仙詩
衢州爛柯橋斷碑詩止存二句薄烟冪遠郊遙峰沒歸翼傳以為古仙句
仙衣
仙女天衣有金鏤單丝錦縠銀泥五暈羅裙【昆許老翁傳】
仙家寶玩
仙家三寶有碧瑤杯紅蕤枕紫玊函
水田衣
袈裟名水田衣又名稻畦帔王維詩乞飯從香積裁衣學水田王少伯詩手巾花疊&#63140;毛淨香帔稻畦成袈裟內典作毠沙&#63139;毛盖西域以毛為之又名逍遙服又名無塵衣
影壁
楊惠之塑佛壁為天下第一郭熙見之又出新意遂令圬者不泥掌【今云泥林】止以手搶泥或凹或凸乾則以墨隨其形跡暈成峰巒林谷加之樓閣人物宛然天成謂之影壁
江淮名山圖
遠公畫江淮名山圖而畫譜寶鑑竟不知遠公善畫也慎謂晉人無不文藻風韻遠公禪學之外能畫工詩又註詩經是僧而兼儒也殆隱於禪者歟
僧寺之多
南朝四百八十【唐詩】北魏一萬三千【見通鑑】
仁祠
漢書明帝紀以助仁祠伊蒲之供仁祠僧寺也伊蒲供齋食也皎然詩仁祠當絕境明牧躡靈蹤又陳世凋亡後仁祠識舊山
五精舍
佛國五精舍一給孤園二靈鷲山三獮猴江四菴羅樹五竹林園韋蘇州詩萬木叢雲出香閣西連碧澗竹林園
太極泉
宋孝武帝大明七年赦詔文曰思散太極之泉以福無方之外太極之泉不知何語後閱酉陽雜俎仙藥有太極泉盖神瀵盎漿之類也宋齊六代文人每好用僻事例如此
多根樹
佛經云西域多根樹蔽芾而婆娑東西南北中五方不相見國中有媱女求偶者眾多初有一男求女約中枝會復有四男子亦欲求之宿女亦以言許東西與南北各各抱被去至曉女不來東枝郎唱曰旭日光已出農夫向田去妄語既不來可捨多根樹西枝郎吟曰彼妙必然來定是不妄語如何旭日光急速現下土南枝男歎曰旭日光已出農夫早向田我等如癡羊一夜受凍眠北枝男賡曰我等沒巴鼻只為求他妻今遭寒與凍各各被他迷中枝郎泣曰我不憂巳身一夜寒凍情但恐多根樹枝葉不復生樹神聞而笑曰汝勿憂外事但憂身事急樹枯生有時欲苦無停息
八角磨盤
朱子語錄云人謂楊億通禪學者以其有八角磨盤之句耳按北澗禪師偈云六月一日前萬象森羅替說禪六月一日後八角磨盤空裡走今朝正當六月一無位真人赤骨律金毛師子觧翻身無角鐵牛眠少室十聖三賢總不知笑倒寒山并拾得楊億因演而為頌曰八角磨盤空裏走金毛獅子變作狗擬欲藏身北斗中應湏合掌南辰後
瓊枝旃檀
佛經云瓊枝寸寸是玊旃檀片片皆香比之聖賢欲無德不備喻之詩文欲無字不工也又曰擊珊瑚樹枝枝好撒水銀珠顆顆圓亦此意
白蜺嬰茀
椘辝天問曰白蜺嬰茀胡為此堂安得夫良藥而不能固藏舊注云蜺雲之有色似龍者也茀白雲逶蛇若蛇者也昔崔文子學仙於王子僑子僑化為白蜺而嬰茀持藥與崔文子文子驚怪引戈擊蜺中之因墮其藥俯而試之子僑之尸也此本淮南王安离騷傳之說而王逸述之淮與椘近安去屈未百年其說當有祖疑以傳疑可也朱文公訂椘辝以其怪誕而刪之余謂存之亦有益於教何也王子僑世所稱神仙也既已成蜺變化而猶不免戈擊之難則世之學仙何為者耶
東坡詆佛
東坡議學校貢舉書斥士大夫主佛老之為非又策別云天子有七廟今又餙佛老之宮而為之祠固巳過矣又使大臣兼官以領之歲給費以鉅萬計此何為者其言與佛骨表何異又作勝相院記謂治其學者大抵設械以應敵匿形以逃敗窘則推墮滉漾中不可捕捉如是而已矣此數句盡古今禪學自欺欺人之病然東坡於禪學深入冥契而其言如此何也盖其與世不合姑以消其不平莊子云因之以曼衍所以窮年也殆東坡之謂乎又賀坤成節表放億萬之羽毛未若消兵以全赤子飯無數之緇褐不如散廩以活飢民

【七十四卷】＋天文一
【天文一】＋宋儒論天 ＋天綱 ＋兩兒辯日 ＋丘處機論日＋日昃曰映 ＋日斜曰暆 ＋飛谷 ＋日寸月尺 ＋鬱儀結璘日云月亡&#63139;鬼 ＋彈烏抶馬 ＋吳泉 ＋嫦娥 ＋蟾蜍 ＋玊井金波 ＋旁羅 ＋金虎 ＋離瑜 ＋織女昴星 ＋甘氏星經 ＋石氏星經 ＋注張 ＋中宮宿＋九宮 ＋九宮七色 ＋依烏哀烏 ＋十二軍以天星為名 ＋孟婆 ＋颶風 ＋四時風＋風行水上 ＋雲名 ＋屯雲 ＋書雲 ＋黃雲 ＋紫蜺矞雲 ＋紫磨素雯 ＋綺雲頳霞 ＋雲華雹實 ＋雷電 ＋朝雲暮雨 ＋駃雨 ＋文武露＋采醴雀餳 ＋華漢 ＋絳河 ＋梁玊清＋水虹風虹 ＋九虹 ＋駮霞 ＋輕瓊冷絮 ＋七政 ＋望氣經＋宇宙 ＋三國正統
太史升菴文集七十四卷 成都楊慎著　從子有仁編輯 後學趙開美校
宋儒論天
邵堯夫曰天何依依乎地地何附附乎天天地何依附曰自相依附自斯言一出宋儒標榜而互贊之隨聲而妄衍之朱子遂云天外更湏有軀殼甚厚所以固此氣也天豈有軀殼乎誰曾見之乎既自撰為此說他日遂因而實之曰北海只挨著天殼邊過似曾見天殼矣自古論天文者宣夜周髀渾天之書甘石洛下閎之流皆未嘗言非不言也實所不知也若邵子朱子之言人所不言亦不必言也人所不知亦不必知也莊子云六合之外聖人存而不論此乃切要之言孰謂莊子為虛無異端乎元人趙緣督始稍正邵子之誕而今之俗儒巳交口議之又丘長春世之所謂神仙也其言曰世間之事尚不能究况天外之事乎由是言之則莊子長春固為正論而康節晦翁之言似不足取矣本朝劉伯溫亦古甘石洛下之流其言曰天有極乎極之外又何物也天無極乎凡有形必有極理也勢也是聖人所不能知也非不言也故天之行聖人以曆紀之天之象聖人以器驗之天之數聖人以筭窮之天之理聖人以易究之天之所閟人無術以知之豈惟此爾今不曰不知而曰不言是何好勝之甚也嗚呼伯溫此言其確論乎其曰好勝者盖指宋儒之論天者予嘗言東坡詩不識廬山真面目只緣身在此山中盖處於物之外方見物之真也吾人固不出天地之外何以知天地之真面目與且聖賢之學切問近思亦何必求知天外之事耶
天綱
漢書玊衡杓建天之綱也日月初躔星之紀也今名北斗為天綱本此予嘗與客夜坐客指北斗曰此天綱星非北斗也予因笑曰昔人謂文選只有班孟堅文無班固文觀子之言信矣其人亦不悟
兩兒辯日
列子曰孔子東遊見兩小兒辨鬪問故一曰我以日始出去人近而日中時遠也一曰我以日初出遠而日中時近也言初出近者曰日初出大如車盖及升中纔如盤盂此不為遠者小近者大乎言初出遠者曰日初時滄滄凉凉及升中熱如探湯豈非近者熟遠者凉乎桓譚新論云漢長水校尉平陵關子陽以為日之去人上方遠而四旁近何以知之星宿昏時出東方其間甚疏相離丈餘及夜半在上方視之其數相離一二尺以凖度望之愈益明故故知天上之遠於旁也日為天陽火為地陽地陽上升天陽下降今置火於地從傍與上診其熱遠近殊不同焉日中正在上覆盖人人當天陽之衝故熱於始出時又新從太陰中來故凉於其西在桑榆間也桓君山曰子陽之言豈其然乎張衡靈憲曰日之薄地闇其明也由暗視明明無所屈是以望之若大方其中天地同明明還自奪是以望之若小火當夜而揚光在晝則不明也月之於夜與日而差微晉束晳以為傍方與上方等傍視則天體存於側故日出時視日大也日無大小而所存者有伸厭厭而形小伸而體大盖其理也又日始出時色白者雖大不甚始出時色赤者其大則甚此終以人目之惑無遠近也且夫置器廣庭則函牛之鼎如釜堂崇十仞則八尺之人猶短物有陵之非形異也夫物有惑心形有亂目故仰游雲以觀月月常動而雲不移乘船以涉水水去而舩不徙矣安岌云余以為子陽天陽下降日下熱束晢言天體存於側則日大頗近之渾天之體圓周之徑詳之於天度驗之於晷影而紛然之說由人目也參伐初出在旁則其間疏在上則其間密以渾驗之度則均也旁之與上理無有殊也夫日者純陽之精也光明外曜以眩人目故人視如小及其初出地有遊氣以厭日光不眩人目即日赤而大也無遊氣則氣白大不甚矣地氣不及天故一日之中晨夕日色赤而中時色白地氣上升蒙蒙四合與天連者雖中時亦赤矣日與火相類火則體赤而燄黃日赤宜矣然日色赤者猶火無燄也光衰失常則為異矣因讀列子而雥集舊說如上又思列子之為此段雖曰寓言實有至理盖引而不發使後人深察澄觀而得其說故設為兩兒之言以戲百世之下迄今百世之下雖宿學妙術屡數百辭而猶不可了然使果有兩兒而以關子陽桓君山束晳安岌當之亦未易折此兩黃口也朱紫陽云必有真人乘龍凌虛出倒景之上崑崙之外而後可訂其是非耳莊子曰六合之外聖人存而不論茲言善夫
丘處機論日
易曰日入地中明夷邵子云日入地中構精之象後人遂謂日晝行天上夜入地中丘長春曰輕清者上騰為天重濁者下凝為地萬物有形重濁皆附於地三光輕清悉上於天既上於天如何郤沉於地乎且星隕於地而化為石古今有之星墜於地猶化為石况地下乎夫二十八宿周天均布太陽逐日會合逐月遷移一歲之終經歷周偏且如日在箕斗箕斗在天河日入地時星河皆入地耶日獨入地而星河只在天耶若道星河皆入地則七八月間河漢尤顯日正東西出沒初夜則河漢東北西南向曉則東南西北是知河漢不入地而隨天運行若日入地時與箕斗坼破箕斗行天上而日轉地中天上空虛而行疾地中結實而行遲天地懸隔如何向曉東方出時郤得恰好與箕斗相會而同行天上乎天上日月常無出沒人間常有出沒此間東方日出時西向千里之外猶昧萬里之外猶昏北斗直西半夜北斗直北初沒子丑寅卯周天輪次迤邐而去未嘗暫止北斗斡運昭然可見而強稱入地有何義旨明夷之卦文王拘於羑里失勢之象何足為據右丘長春所論如此愚按明夷日入地中乃是假象明理如天在山中之類邵子構精之說元儒已譏其褻天由此觀之長春之識卓矣
日昃曰映
梁元帝纂要云日在午曰亭在未曰映王仲宣詩山岡有餘映謂日昃也
日斜曰暆【音移】
越絕漁父歌日昭昭浸以暆暆日斜也遼左有東暆縣賈誼賦日斜庚子【斜音移】
飛谷
劉向九歎結余軫於西山兮橫飛谷以南征王逸註飛谷日所行處道也
日寸月尺
范子計然曰日者寸也紀刻而成晷也月者尺也紀度而成數也
鬱儀結璘日云月亡&#63139;鬼
黃庭經云高奔日月吾上道鬱儀結璘善相保注引上清紫文云欝儀奔日之仙結璘奔月之仙又服日精月華之法日初出時東向叩齒九通微咒日魂名日中五帝字曰日魂珠景照韜綠暎廻霞赤童玄炎飊象呼此十六字日中五色流霞俱入口中月初出時西向叩齒微咒月亡&#63139;鬼名月中五夫人字曰月亡&#63139;鬼曖蕭芳豔翳寥婉虛靈蘭欝華結翹淳金清瑩炅容素摽呼此二十四字月中五色精光俱入口中此其說甚誕然從來亦久矣唐陸魯望詠橘詩剖似日魂初拆後弄如星髓未彫前宋王半山梅詩好借月亡&#63139;鬼來映獨恐隨春夢去飛揚正用其語而欝儀結璘文人好奇者屡用之矣又羿妻嫦娥小字純狐亦出緯書迂恠不足言聊筆之以為獻笑之適
彈烏抶馬
李長吉相勸酒詩曰羲和騁六轡晝夕不曾閑彈烏崦嵫竹抶馬蟠桃鞭烏日中烏也抶音叱朴也今本誤作扶非馬日車之馬也楚辭暾將出兮東方照吾乘兮扶桑撫余馬兮安車夜皎皎兮既明淮南子日出虞淵爰息其馬是也○古者羲和為日御莊子因御字遂有日車之說楚辭淮南子因車字遂有馬之說
吳泉
吳泉即虞淵也吳古虞字省文如虖之省為乎礻&#63140;虘之省為祖也唐人避淵為泉避神堯諱也河圖緯象云邠之隘上為扶桑日所升宣陵之阻上為吳泉月所登
嫦娥
月中嫦娥其說始於淮南及張衡靈憲其實因常儀占月而誤也古者羲和占日常儀占月皆官名也見於呂氏春秋春秋左傳有常儀靡即常儀氏之後也後訛為常娥以儀娥音同耳周禮注儀義二字古皆音俄詩以樂且有儀叶在彼中阿太玄以各遵其儀叶不偏不頗史記徐廣注音檥船作俄漢碑凡蓼莪皆作蓼儀則嫦娥為常儀之誤無疑矣每以語入或猶未信予曰小說載杭州有杜拾遺廟有村學究題為杜十姨遂作女像以配劉伶人皆知笑之不知常儀為常娥即拾遺之為十姨也
蟾蜍
月中獸蟾蜍也其類在地螺與蚄也月毀於天螺蚄舀缺
玊井金波
梁謝舉凌雲臺詩勢高陵玊井臨迥度金波謝眺詩金波麗鳷鵲玊繩低建章金波月也玊井玊繩皆星名
旁羅
史記黃帝順天地之紀旁羅日月星辰文選陸佐公新刻漏銘俯察旁羅登臺升庫尚書考靈耀曰冬至日月在牽牛一度求昏中者取六項加三旁蠡順餘之鄭玄注曰盡行十二項中正而分之左右各六項也蠡猶羅也昏中在日前故言順數也明中在日後故言卻也據此則旁羅乃測天度之器如今之日晷地羅也十二項者十二時分為十二方也此可補史記注之遺
金虎
甘石星經昴西方白虎之宿太白金星之精太白入大昴金虎相薄主有兵亂文選張平子賦始于宮隣卒于金虎注不知引此而謬自為說
離瑜
天文志白西三星曰離瑜離與縭同礻&#63140;圭衣也傳毅所謂華桂飛髾垂纖羅也瑜玊餙也皆婦人之服也星微則後宮儉明則後宮奢
織女昴星
洪邁老圃賦云織女耀而瓜薦大昴中而芋食春秋元命苞云織女星主瓜果孝經援神契云仲冬昴星中收芋莒正用此二事而人罕知其所出
甘氏星經
甘氏星經云日一星在房之西氐之東日者陽宗之精也為鷄二足為烏三足鷄在日中而鳥之精為星以司太陽之行度日生於東故於是在焉月一星在昴之南畢之北月者陰宗之精也為兔四足為蟾蜍三足兔在月中而蟾蜍之精為星以司太陰之行度月生於西故於是在焉日精在氐房月精在昴畢自司其行度而氐房昴畢乃黃道之所經不得而司之又曰雷電在室南霹靂在雷電南雲雨在霹靂南斧吏在壁西南盖雷公電姥雲將雨師與夫霹靂斧吏皆北方水府之精而娵訾為天門故其神栖焉室不得而司之也
石氏星經
石氏云東宮青帝其精蒼龍為七宿其象有角有亢有氐有房有心有尾有箕氐胸房腹箕所糞也司春司木司東嶽司東方司鱗蟲三百六十北方黑帝其精玄武為七宿斗有龍蛇蟠結之象牛蛇象女龜象虛危室壁皆龜蛇蟠蚪之象司冬司水司北嶽司北方司介蟲三百六十西方白帝其精白虎為七宿奎象白虎婁胃昴虎三子也畢象虎觜參象麟【與璘同斑又也】觜首參身也司秋司金司西嶽司西海司西方司毛蟲三百六十南方赤帝其精朱鳥為七宿井首鬼日柳喙星頸張嗉翼翮軫尾司夏司火司南嶽司南海司南方司羽蟲三百六十○左傳史記天官書喙作咮咮張即柳張兩星之間也隋志喙作注又有注張之文或訛為汪張皆本于石氏柳為鳥喙之說○王奕曰朱鳥以其羽蟲之長稱乎而曰鶉首鶉尾何也師矌禽經青鳳謂之鶡赤鳳謂之鶉白鳳謂之鷫紫鳳謂之鷟盖鳳生於丹穴鶉又鳳之赤者故南方取象焉考之月令夏其蟲羽鳳羽蟲之長故南方之宿為朱鳥吳興沈氏以朱鳥為丹鶉豈知四獸皆蟲之長也鶉之微何預
注張
正德丁丑歲武廟閱文獻通考天文星名有注張因命內閣取祕書通考別本又作注張金問欽天監亦不知為何星也內使下問翰林院同舘相視愕然慎曰注張柳星也周禮以注鳴者註汪咮也鳥喙也音咒南方朱鳥七宿柳為鳥之咮也史記律書西至於注張漢書天文志柳為鳥喙因取史記漢書二條示內使以復同舘戲曰子言誠辨且慱矣不涉於私習天文之禁乎
中宮宿
余嘗疑天有五行星有五緯地有五嶽人有五事而二十八宿何獨無中央之宿也後觀石氏星經云中宮黃帝其精黃龍為軒轅首枕星張尾掛柳井體映三台司四季司中嶽司中土司黃河江漢淮濟之水司黃帝之子孫司倮蟲三百六十則固有所謂中宿矣又按張衡靈憲蒼龍連蜷於左白虎猛據於右朱雀奮翼於前靈龜圈脊於後軒轅黃龍於中則是軒轅一星與蒼龍白虎朱雀玄武四獸為五矣世之言星者惟知四獸而不知黃龍是求之未盡也亦猶民俗惟知四時而不知夏之後有土位素問所謂長夏月飲所謂中央五時取火季夏取槐檀之火也軒轅本天市垣之星而在張宿之分野分為土德寄王鶉火亦猶是也張衡又云軒轅如龍之體主雷雨之神後宮之家焉陰陽交合盛為雷激為電和為雨怒為風亂為霧凝為霜散為露聚為雲立為虹蜺離為背矞分為抱珥此十四變皆軒轅主之亦猶土之無定位而金木水火賴以成與
九宮
曆中九宮天蓬星太一坎水白天內星攝提坤土黑天衡星軒轅震木碧天輔星招搖巽木綠天禽星天符中土黃天心星青龍乾金白天柱星咸池兌金赤天任星太陰艮土白天英星天乙離火紫見唐會要
九宮七色
九宮七色之說出於乹鑿度云伏羲時龍馬出河戴九履一左三右七二四為肩六八為膝五居其中謂之九宮其色則一六八為白二黑三綠四碧五黃七赤九紫今大統曆中每月列於下方謂之飛九宮
依烏哀烏
史記天官書五帝座後聚十五星蔚然曰郎位漢書蔚然作哀烏甘氏星經作依烏依亦音哀也注云哀烏蔚然皆星之貌狀爾武功縣刻儲光羲詩首一篇以哀烏即作衰烏郎康德涵問余衰烏郎何說余曰必是哀烏郎康深然之及檢天文圖作依烏又疑而不及改正按依亦音哀白樂天詩坐依桃葉妓自注依音哀曹子建詩君懷良不開賤妾當何依可證
十二軍以天星為名
唐武德中置十二軍皆取天星為名以萬年道為參旗軍長安道為鼓旗軍富平道為玄弋軍醴泉道為井钺軍同州道為羽林軍華州道為騎官軍寧州道為威軍岐州道為平道軍邠州道為招搖軍麟州道為苑遊軍涇州道為天紀軍宣州道為天節軍李太白詩羽林十二將羅列應星文正指此注者亦不知也
孟婆
俗謂風曰孟婆蔣捷詞云春雨如絲繡出花枝紅裊怎禁他孟婆合皂宋徽宗詞云孟婆好做此&#63139;夕方便吹箇船兒倒轉江南七月間有大風甚於舶舟&#63140;卓野人相傳以為孟婆發怒按北齊李騊駼騁陳問陸士秀江南有孟汝是何神也士秀曰山海經帝之女遊於江中出入必以風雨自隨以帝女故曰孟婆猶郊祀志以地神為泰媼此言雖鄙俚亦有自來矣
颶風
音貝凡海潮溢皆此風為之每一二歲或三四歲一作必在秋初迥白露雖作不甚猛矣海人最患苦之俗謂之颶母風言海溢子當負母乞食嶺表錄云春夏間有暈如虹謂之颶母必有暴風則以虹為颶之母爾佛經所謂風虹為颶言雲文如貝也此說最近理凡此風作先一二日片雲漫空疾飛海人呼為颺潮風為海溢之先兆也東廣航海者曰犁頭雲蘇叔黨颶風賦云斷霓飲海而北指赤雲夾日而南翔此颶之漸也與虹暈犁雲之說相合許慎說文作颶从具解云具四方之風非也按柳子厚詩颶母偏驚估客舩唐子西詩雲黃生颶母雨黑長楓人字皆從貝柳文注亦音貝無從具之說今韻會收颶於七遇而九泰無颶字合補正之
四時風
郎仁寶云春之風自下而升上纸鳶因之以起夏之風橫行空中故樹杪多風聲秋之風自上而下木葉因之以隕冬之風著土而行是以吼地而生寒驗之良是余少時春月自京回蜀應試馬上風起時有一二雨點著面以為將雨土人曰非雨也乃風吹水上樹耳咸訝其言按春曰條風言風所披拂津葉潤莖噓枯吹生易曰潤之以風雨是風亦有潤楚辭光風轉蕙汎崇蘭謂之光者草木遇之而有光也夏之風惟在半空故樹杪有聲而暑氣不解至秋凉風至則自上而下矣冬之風觱發吼地而生寒唐詩北風捲地百草折諺曰三九二十七籬頭吹觱篥最有證耳爾雅注李廵曰焚輪暴風從上來降謂之頹頹者下也扶搖暴風從下升上謂之焱焱者上也昔人巳有此說矣
風行水上
文選賦有物色一類李善云有物有文曰色風雖地氣然亦有光毛萇詩註云風行水上曰漪易曰風行水上渙渙渙然即有文章也按老泉文甫字說本之易衍之詩註而發其旨者李善也○今按風亦可言色楚辭云光風轉蕙汎崇蘭王逸注云雨止日出而風草木亦有光也樂府今朝風色好是風亦可言色
雲名
雲狀有若犬若馬若白鵠若眾車有其狀若懸金而赤其名曰雲方&#63140;令【呂氏春秋明理篇】韓雲如布趙雲如牛楚雲如日宋雲如車魯雲如馬衛雲如天周雲如輪秦雲如行人【一作佳人一作羙人】魏雲如鼠齊雲如絡越雲如龍蜀雲如囷【兵書】冬至初陽雲出箕如樹之狀○立春少陽雲出房如積水○春分正陽雲出軫如白鵠【一作鶴謝日&#63140;兆詩鶴雲旦起】穀雨太陽雲出張如車盖○立夏初陰雲出嘴赤如珠【一本作赤如繒】夏至少陰雲出參如水波○寒露正陰雲出井如冠纓○霜降太陰雲出鬼上如羊下如蟠石【易通卦驗八節占雲】吹雲【陳思王有吹雲贊言雲如吹綸絮也】妬羅雲【雲如羅華嚴經】妙鬘雲【雲如羙人髮華嚴經】樓閣雲【同上虞邵菴画蘭詩手攬華鬘結化為樓閣雲】蕭雲【宋書符瑞志見前注】蘭雲【南齊書日於蘭雲中簿半暈】雕雲【符瑞志雕雲自成五色儀鳳暗合八音又云雕雲素靈發祥漢氏】散髟&#63139;脊雲【漢五行志有雲如焱風散髮髟&#63139;脊如亂髮也】粉雲【蔣捷詞粉雲天末起】鱗雲【山谷詞練靄鱗雲】凉雲【李賀詩雨過飛凉雲】覆車雲【京房易占云黃雲如覆車為大豊】矞雲【太玄矞雲紫蜺旁圍日雲三色為矞】赤繒雲【緯書立秋濁陰雲出如赤繒】蒼雲【春秋文曜鉤云楚有蒼雲如霓圍軫七璠中有荷斧之人向軫而蹲庾信哀江南賦蒼雲則重為軫】皂雲【東方朔占雨候】含峰雲【唐太宗詩】泄雲【蜀都賦窮岫泄雲日月恒翳杜詩泄雲行清曉】油雲【孟子】山雲草莽水雲魚旱雲烟火涔雲波水【呂覽】寶光雲【元好問詩兜羅錦界寶光雲】涔雲雨雲也
屯雲
中山王文木賦奔電屯雲簿霧濃雰皆形容木之文理也杜詩屯雲對古城實用其字李易安九日詞薄霧濃雰愁永晝今俗本改雰作雲
書雲
詩人冬至用書雲事宋人小說以為分至啟閉必書雲物獨以為冬至事非也余按春秋感精符云冬至有雲迎送日者來歲羙宋忠注曰雲迎日出雲逆日沒也冬至獨用書雲事指此未為偏失也
黃雲
春秋運斗樞曰黃雲四合女訛驚邦感精符曰妻黨翔則黃雲入國謂女謁盛也淮南子曰黃天之氣上為黃雲下為黃埃江淹詩河州多沙塵風吹黃雲起李太白詩黃雲城南烏欲栖
紫蜺矞雲
太玄曰紫蜺矞雲朋圍日君子小人並進之象也測曰紫蜺矞雲不知刋也紫蜺以象小人矞雲以象君子言紫蜺當刋矞雲當慶也
紫磨素雯
佛書有紫磨金王半山詩紫磨月輪升靄靄三墳書月素雯雯雲成文章也
雲華雹實
埤雅曰雪六出而成花雹三出而成實
雷電
雷從回電從申陰陽以回簿而成雷以申洩而成電也
朝雲暮雨
朝雲喜晴暮雲喜雨故宋玊賦曰朝為行雲暮為行雨
駃雨【酉陽雜俎河水色渾駃流尸子黃河龍門駃流如行箭】
元好問詩駃雨東南來自注駃與快同見魏志趙松雪有駃雪帖
文武露
春秋緯曰武露布文露沉注曰甘露降其國布散者人尚武沉重者人尚文文露之說他書所罕聞文人亦罕引用
采醴雀餳
蔣山栢林常多采醴陳後主以為甘露○雀餳人亦認為甘露
華漢
詩人稱天河曰銀河銀潢銀漢皆常語也李賀曰銀灣江淹曰繩河緯書云王者有道則河直如繩謝眺詩曰華漢渟虛用詩雲漢昭回之意陸龜蒙云繩河裏扇月傍
絳河
漢武內傳王母使女侍問武帝云上問起居遠隔綘河盖道書天有九霄赤霄碧霄青霄玄霄絳霄黃&#63140;今霄紫霄細霄縉霄也絳河即絳霄王維詩雲霄出絳河
梁玊清
李元獨異志云秦并六國時太白星竊織女侍兒梁玊清逃入衙城小仙洞且十六日不出天帝怒命五丁搜捕太白歸位玊清有子名子休謫於北斗下其子休配於河北行雨每至小仙洞恥母滛奔之所輒回故其地少雨也
水虹風虹
水虹屈霓也主雨風虹月暈也主虱水虹滇人呼為水椿
九虹
春秋感精符曰九女並譌則九虹並見○緯書凡曰女訛者謂嫡庶失敘也
駮霞
袁翻思歸賦駮霞兮絳雰韓文雲陰解駮日光穿漏
輕瓊冷絮
唐小說雪詩有輕瓊冷絮舞長空之句
七政
日月木火土金水謂之七政亦曰七曜今術家增入月孛紫炁羅日&#63140;侯計都四餘星為十一曜計生於天尾羅生於天首孛生於月炁生於閏盖日月行道如兩環兩環相交一處曰天首一處曰天尾天尾為計天首為羅月之行遲速有常度遲之處即孛也炁生于閏二十八年十閏而炁行一周天炁孛皆有度數無光象故與羅計同謂之四餘今七政曆亦有四餘躔度
望氣經
唐邵諤著望氣經言墨于呂不韋陳平范增皆有其書今不可見其書引易通卦驗春秋感精符荊州占未央訣比之史記天官書為備今剌取其要凡望氣占候皆在子午卯酉之時太乙初移宮皆有氣見可以測之夕則日入時朝則日出時夜則夜半時中則午時天無言以七曜垂文地無言以五雲騰氣四時無言以寒暑變節六甲無言以孤虛定位晉氣之雲白潤精明楚雲如日渤海碣岱之間雲氣正黑色魏雲如鼠越雲如龍荊雲如犬秦雲如行人周雲如車輪華山河南氣色下黑上赤韓雲似布米&#63141;&#62602;薊之氣如長蛇形宋雲如車魯雲如馬蜀雲如囷輦乍高乍下濟水之雲如黑猪東齊之雲如青靛淮水之間氣如瀑布渭水之象如白狼尾東海之氣如懸燈附漢亦如圖畫【晉志東海氣如圓宀&#63139;登】江漢之氣如搖杵東齊吳鄭之間氣如絳衣趙冀氣如黑牛尾燕趙之間上青下黑此氣皎皎楚日亭亭渤海碣岱瀒黑來經鼠從魏軍越有龍騰之勢犬隨荊卒秦當人步之形周土如輪華山之鳥雲上赤韓疆似布薊門之蛇象均青宋國排轅魯邦陣馬有蜀囷輦或高或下黑猪濟水齊郊之青氣繞天素練江濱嵩嶽之赤雲在野少室白兔淮南之瀑布條長渭水白狼東海之懸燈熖寡江漢搖杆吳鄭絳衣青黑燕趙穹廬北夷海傍蜃樓北方見牛羊群畜廣野宮闕南蠻動舩閣旌旗樹接東夷龜億結白雲竟日宅臨西戎龍潛聚黑氣經時
宇宙
上下四旁曰宇往古來今曰宙人皆知之而不知其出於尸子也楊子太玄曰闔天之謂宇闢宇之謂宙
三國正統
魏明帝問黃權三國孰為正統權對曰以天文則魏為正然考之史黃初四年三月癸卯月犯天心星曰心為天王王者惡之四月癸巳蜀先主殂於永安宮而二國自如天道豈易言哉晉天文志云二石雖僣號其強弱常占昴宿不關紫宮太微然以載記考之流星入紫宮而劉耳&#63140;忽殞彗尾掃太微而符堅敗熒惑守帝座而呂隆破抑又何哉梁武帝時星變占曰熒夷氣如穹廬狀也北狄之氣如牛羊之群來而不断也南蠻之氣如舩如閣亦如旌旗搖動東夷氣如樹西戎氣如屋宅之狀海傍蜃氣如樓閣廣野之氣如宮闕千歲靈龜上有白雲常聚雲氣多黑潤者其下有潛龍二分二至必占雲氣黃雲如覆車五穀大熟青雲致蟲白雲致盜烏黑雲多水赤雲有火欝欝恖蔥隱隱隆隆佳氣也綿綿絞絞條條片片兵氣也澤澤燄燄女子氣也如藤蔓掛樹者寶氣也紫氣如樓者玊氣也赩氣有銅紅氣有瓊為璘褐色為銕赭色雲氣下垂不可以掘山雲草莽水雲魚鱗旱雲烟火涔雲波水陳雲如丘垣杼雲類杼軸杓雲如繩蜺雲類闕旗勝兵雲氣如織敗兵雲氣如枯若煙非煙若雲非雲郁大紛紛蕭索輪囷是曰卿雲卿雲者喜氣也若霧非霧若蒙非蒙著衣冠而不濡見則其國被甲而趨凡望雲氣仰而望之三四百里平望在桑榆上餘二千里登高而望之下属地者三千里雲氣有獸居上者勝邵鄂賦曰圓穹上乎神運方輿下乎氣昇聖主臨朝黃赤鳳龜於宮闕賢人出處五色龍虎於樓城欝欝蒼蒼華盖氤氳而顯著紛紛郁郁紫桂輪囷而漸生九土表山河之異四方陳介冑之名梁惑入南斗天子下殿走武帝被髮跣足下殿以禳之未幾北朝有孝靜帝之變武帝曰虜亦應天象耶晉庾翼與兄氷書曰歲星犯天關江東無故而季龍頻年閉關此復是天公憒憒無皁白之證也噫人之責天亦太詳矣為天者不亦難哉世說云月犯少微隱士當之戴顒自以為憂既而無恙當時戲謂顒求死不得此尤可笑也

【七十五卷】＋天文二
【天文二】＋槐序 ＋歲陽名＋放春行春發春班春 ＋禊有春秋 ＋粉荔 ＋冬至夏至 ＋另日 ＋泰春泰秋 ＋十二屬＋汃月朽月 ＋支干 ＋渴日兢辰 ＋飬花天＋耗磨日＋曆名括＋五時象五器＋六神 ＋勾陳 ＋五運北方有二 ＋五靈配五方＋五運六氣 ＋星禽 ＋時節 ＋甲夜甲朝 ＋授時曆＋纁夏玄冬 ＋金&#63150;米韋焦&#63151; ＋性情 ＋珠櫝魚筌 ＋欛柄 ＋蔣北潭戲語＋夾雜道學 ＋游定夫帖 ＋李延平胡仁仲格言 ＋恬智安慮誠明 ＋道學 ＋劉靜修論學＋陳同甫與朱子書＋禪學俗學 ＋儒教禪教
太史升菴文集七十五卷 成都楊慎著　從子有仁編輯 後學趙開美校
槐序
槐序指夏日也王晏和徐孝嗣詩槐序候方調
歲陽名
歲陽名始見於爾雅攝提格以下二十四名是也後世相傳以為古甲子余疑其非何也簡門&#63141;出之古莫如典謨其次易卦爻辭其次毛詩其次諸子尚書辛壬癸甲易先甲後庚詩吉日庚午又朔日辛卯殷人以生日名子十干備至春秋紀年則昭然不紊不聞有一字及於爾雅十干之異名也獨史記曆書紀漢武帝以來見之意當漢世術家創為此名藏用隱字以神其術而後人竄入爾雅堯舜三代恐無是稱謂也司馬公取以紀通鑑亦信而好古之意慎初以為是今疑其非願與有定見君子商確之楚辭攝提貞於孟陬兮分明用曆家之言稍變其字以別子寅庚之文非必謂以是紀歲也
放春行春發春班春
古者諸侯迎春於東郊齊曰放春見管子楚曰發春見椘辭漢書太守有行春班春之文
禊有春秋
禊水上祓除也然有春禊秋禊論語浴乎沂注上已祓除王右軍蘭亭暮春修禊此春禊也馬融西第頌云西北戌亥玄石承輸蝦蟇吐瀉庚辛之域劉禛魯都賦曰素秋二七天漢指隅人胥祓禳國子水嬉此用七月十四日指秋禊也
粉荔
玉燭寶典云洛陽人家正旦造丝雞蠟燕粉荔枝故宋人賀正啟有瑞霙餞臘粉荔迎年之句
冬至夏至
周髀云冬至晝極短日出辰而入申照三不覆九夏至晝極長日出寅而入戌照九不覆三照三者南三方巳午未也不覆三者北三方亥子丑也
另日
俗謂異日曰另日另字音命令之令然其字說文上篇無有也只當作令日戰國策趙燕拜武靈王胡服之賜曰敬循衣服以待令日令日即異日也注謂令為善非
泰春泰秋
古大字音義與泰通大別作泰自范曄作後漢書始用之避其家諱也按莊子有虞氏不及泰氏泰氏謂大庭氏也管子書有泰春泰夏泰秋泰冬董仲舒策陽長居大夏陰長居大冬正用管子語則大冬大夏皆音泰今人皆失其讀
十二屬
子鼠丑牛十二屬之說朱子謂不知所始余以為此天地自然之理非人能為也日中有金雞乃酉之屬月中有玉兔乃邜之屬日月陰陽互藏其宅也古篆已字作蛇形亥字作豕形餘可推而知矣
汃月朽月
蜀西南多雨名曰漏天杜子羙詩鼓角漏天東又徑欲誅雲師疇能補天漏是也自秋分後遇壬謂之入霑吳下曰入液宋黃仁傑夔州苦雨詩九月不虛為朽月今年賴淂是豐年汃音讀為帕平聲東方朔傳諧語云令壼齟老拍塗塗與汃同注云丈加切其下觧云塗者漸洳徑也亦雨濕泥濘之義爾雅十二月為畢塗月汃月之諺雖俗其音義字形亦遐而尚矣
支干
星書云古之支干只用書日不以紀年紀用歲陽歲陰名故溫公通鑑紀年以攝提格閼逄之名盖有存古之義不知者議之以為不若直用甲子乃不學之過也【觀歲陽名一條此或是前時未定之見】
渴日兢辰
魏董遇字季真從學者苦渴日遇言當以三餘夜者日之餘冬者歲之餘風雨者時之餘渴日可對兢辰
飬花天
花木譜云越中牡丹開時賞者不問親疏謂之看花此月多有輕陰微雨謂之飬花天詩曰野水短蕪調馬地淡雲微雨飬花天又云中酒情懷因小會飬花天氣為輕陰
耗磨日
正月十六日謂之耗磨日張說耗日飲詩云耗磨傳茲日縱橫道未宜但令不忌醉翻是樂無為又曰上月今朝减流傳耗磨辰但令不事事同醉俗中人此日必飲酒官司不令開庫而已
曆名括
攝提遷次青龍移辰謂之歲歲首至也月首朔也至朔同日謂之章同在日首謂之蔀蔀終六旬謂之紀歲朔又復謂之元日以實之月以閏之時以分之歲以周之章以明之蔀以剖之紀以記之元以原之
五時象五器
甘氏星經太昊執規而治春炎帝執凖而治夏黃帝執繩而治四方少昊執矩而治秋顓頊執權衡而治冬諸書祖其說互有同異淮南子云執衡治夏權衡二物相依為用豈可分也素問作執矩治夏執衡治秋尤謬矩所以為方義以方外秋金義也焉有執衡之理益毉流傅會不通理之說也春規圓以應仁也夏凖平以應禮也中央繩以應信信非一定之謂繩亦非一定之器也秋矩方以應義也冬執權衡以應智也五器分五時而冬有其二亦猶東蒼龍南朱雀中央勾陳西白虎而北方玄武螣蛇又如春勾芒夏祝融中央勾龍西蓐收北方曰修曰熙亦二神其理甚奧其說甚長五時分配五器淮南素問猶差謬無怪乎卜者厶戊起勾陳已起螣蛇強以水為土而不知冬有玄武螣蛇二神壬起螣蛇癸起玄武既不謬其方玄武曷常無位乎
六神
今之易卜以甲乙起青龍丙丁起朱雀戊起勾陳巳起螣蛇庚辛起白虎壬癸起玄武盖不通理者遷就之敝戊巳同為土豈可分為二螣蛇為北方水獸何以移之中央乎今定其次戊巳共起勾陳而壬起螣蛇癸起玄武得其當矣何也北方之次於卦為艮有終萬物始萬物之意於方為北又為朔於人身為腎有左右於器為權衡於物為龜蛇於色為玄黑於官為修熙於四德為貞正而固亦兩事也於太玄罔蒙直酋冥以配四時而冬兼酋冥且壬為陽水以螣蛇之雄配癸為陰水以玄武之雌配不易之道也此誤千餘年矣卜之不驗豈不由此
勾陳
六壬家甲乙青龍丙丁朱雀戊己勾陳庚辛白虎壬癸螣蛇玄武而卜者病玄武無位以戊為勾陳已為螣蛇而壬癸為玄武不知戊己為中央必屬勾陳而壬癸北方兼龜蛇二象今強分螣蛇於巳是以中央為北也勾陳不知何物宋仁宗祀六神以麒麟為勾陳又云勾陳天馬也又樂書云柷之色有五東畫青龍西白虎南赤鳳北玄龜中畫黃螾螾丘蚓也黃帝以土德王有土瑞丘蚓如虹其說尤曲
五運北方有二
重為春神曰勾芒黎為夏神曰祝融勾龍為中央神曰后土該為秋神曰蓐收修與熙為冬神曰玄冥春夏中央秋之神皆一人而冬獨有二者盖冬於方為朔於卦為習坎於腎有左右於器有權衡於物有龜蛇於色有玄黑則官有修熙宜矣六壬家甲乙青龍丙丁朱雀戊巳勾陳庚辛白虎壬癸螣蛇玄武亦此理也在易四德元亨利貞元大也亨通也利宜也貞正而固也貞亦兩德太玄凖易罔蒙直酋冥以配元亨利貞而亦兼酋冥
五靈配五方
漢世先儒說左氏皆以五靈配五方龍木也鳳火也麟土也白虎金也神龜水也其五行之序則木爇生火火灺生土土丱生金金漻生水水液生木五者脩其母則致其子水官脩龍至木官脩鳳至火官脩麟至土官脩白虎至金官修神龜至故曰視明禮修麒麟來游思睿信立白虎擾言從文成而神龜在沼聽聦正知而名川出龍貌恭體仁仁鳳皇鳴桐
五運六氣
毉家五運皆起於月初天氣之先至乾知大始也六氣皆起於月中地氣之後應坤作成物也
星禽
今之推命有星禽盖以在地十二支配在天之二十八宿如角木蛟則配以亢金龍每辰加一倍而為二惟子午卯酉四正之方星辰至此轉移稍遅故三之恰適合二十八之數亦巧矣古者術數又有三十六禽盖每辰而三世少知之子則鼠也蝙也燕也丑則水牛黃牛兕牛寅則虎豹貙卯則兔狐貉辰則龍蛟虬已則蛇蚓蛞蝓午則馬鹿獐未則羊犴羚申則猿猴狖酉則鷄雉烏戌則狗狼豺亥則豚也&#62759;&#63140;俞也蒿猪也陶隱居本草注畧引之李淳風引詩緯推炎度以十五國風應十五星禽而以蛞蝓屬比&#63140;阝國可謂附會不經矣然其說自戰國以來有之雖謬悠孟浪然亦古矣特著其說以廣異聞蛞蝓今之瓜牛亦穴居者故與蛇蚓同類比&#63140;阝國區區之地與蛞蝓何相干哉良可發一笑爾
時節
春夏秋冬堯典之四時也曲臺禮及唐六典有五時之衣則以木火土金水分七十二日土無定位各寄四時之末十八日而中位在夏末秋初素問謂之長夏周禮改火季夏取桑柘之火是五時也西域一歲分三時以寅卯辰巳為雨時午未申酉為熱時戌亥子丑為寒時曰八節者以八風分各四十五日也素問所謂六節別無解說金光明經初二是花時二四名熱際五六名雨際七八謂秋時九十是寒時後二名氷雪此六節也
甲夜甲朝
晝夜刻漏古曆百二十刻今曆百刻不同何也百二十刻用地支之數百刻用天干之數也晝夜之分以天干數之左傳所謂天有十日自甲至癸也山海經亦有十日之說故一皷謂之甲夜二皷謂之乙夜平旦謂之甲朝楚辭云甲之鼉吾以行是也以地支數之則分為十二子丑寅卯辰巳為陽午未申酉戌亥為陰也
授時曆
嘗見元授時曆夏至晝六十二刻夜三十八刻冬至晝三十八刻夜六十二刻今所用大統曆全依授時曆獨改二至之刻長極於六十短極於四十故謂之大統合天下為候元曰授時主燕享為候也郭守敬墓碑可互考
纁夏玄冬
太玄生萬物豐於纁夏耗於亥冬
金&#63150;米韋焦&#63151;
宋人秋日書啟金&#63150;米韋焦&#63151;秩序玉宇旉凉又金顥平分碧虛如拭皆奇語【&#63150;米韋焦&#63151;與揫同禮記秋揫也】
性情
萬漚起而復破水之性未嘗忘也萬燈明而復灭火之性未嘗亡也漚燈情也水火性也情與性魄與魂也
又 莊子曰各有儀則之謂性此即詩蒸民之旨也後人未易可到賈誼曰少成若天性又曰性者神氣之所會性立則神氣曉曉然發而通行於外矣與外物之感相應故曰潤厚而膠謂之性其所謂潤厚而膠者今人名物之堅者曰有性不堅者曰無性之謂也王輔嗣曰不性其情何以久行其正禮運記曰六情所以扶成五性也孝經緯曰魂者芸也情以除穢魄者白也性以治內趙臺卿曰性情相與表裏談助曰情本性中物韓嬰曰卯之性為雛不粥不孚則不成為雛繭之性為絲不瀹不練則不成為絲陳摶曰情者性之影凡此言性皆先於伊洛其理無異而辭旨尤淵宋人乃謂漢唐人說道理如說夢誣矣
又 李慨曰人之性靜情實汨之然則性也者所受於天神識是也故為形骸之主情也者所受於情嗜欲是也故為形骸之役說文性人之陽氣性善者也情人之陰氣有欲者也劉晝曰烟生於火而欝火者烟也情生於性而害性者情也李善曰性者本質也情者外染也易曰利貞者性情也王弼注云不性其情何能久行其正程子取之又字義云寂然不動為性感而遂通為情然感有不同通亦有異感而中節則是性其情感而乖戾則是情其性羣動息而夜氣清與秋冬歸根復命無異故曰利貞者性情也
珠櫝魚筌
伊川謂治經遺道引韓非子買櫝還珠然猶知有經也後世治經求仕者則所謂得魚而忘筌猶以筌得魚也今之學者謂六經皆聖人之跡不必學又謂格物者非窮理也格物者格其物之心也致知者致其物之知也誠意者誠其物之意也正心者正其物之心也修身者修其物之身也齊家者齊其物之家也治國者治其物之國也平天下者平其物之天下也是全不在我全不用工是無櫝而欲市珠無筌而欲得魚也謂其說之新可聽則可當於理則未也
欛柄
張無垢云欛柄入手則開導之際改頭換面隨宜說法使殊塗同歸今之講理學者悉用此語而或不知其出也
蔣北潭戲語
余友蔣北潭芝善戲語而有妙理嘗論近日講學之異曰宋儒格物致知之說久厭聽聞良知及知行合一之說一出新人耳目如時魚鮮笋肥羙爽口盤殽陳前味如嚼氷若久而厭飫依舊是鵝鴨菜疏上也又如真旦看厭郤愛裝旦北西廂聽厭乃唱南西廂觀聽既久依舊是真旦北西廂出也公勿與辨但徐徐俟之
夾雜道學
朱子答黃勉齋書曰前此學徒真偽難辨今得此鍜鍊一番夾雜者無所逃矣此盖韓侂冑禁偽學之後朱子云云也可謂君子不黨由此觀之宋之道學夾雜者亦多朱子亦厭之豈惟宋哉論語曰無為小人儒即夾雜也孔子亦厭之矣豈惟孔子厭之書曰象恭滔天堯舜亦厭之矣夫抵有正色即有間色正當
游定夫帖
游定夫一帖與友人曰不能慱學詳說而遽欲反約不能文章而遽欲聞性與天道猶之欲立數仞之墻而浮埃聚沬以為基絺兮綌兮而欲溫吸風飲露而欲飽無是理矣近日厭窮理之煩而貪居敬之捷者安得以是說告之
李延平胡仁仲格言
觀喜怒哀樂未發之先可以理性【延平】探視聽言動無息之際可以正情【仁仲】
恬智安慮誠明
莊子曰古之治道者以恬飬智智生而無以智為也謂之智飬恬智與恬交相飬而和理出其本性也大學曰安而後能慮中庸曰誠則明矣明則誠矣佛氏之所謂定慧亦是理也司馬子微曰恬智則定慧也和理則道德也是知安慮也誠明也恬智也定慧也一也理之會合玄通無古庈無華夷而符合渾融謂其竊吾說以文彼狹夫瑣儒之見也
道學
或問何謂道學曰天下之達道五脦行五者於天下而又推類以盡其餘道學盡於是矣何謂心學曰道辨其似是之非今也不然護短匿瑕以相標榜無乃謬耶
劉靜修論學
未知其粗則其精者豈能知也邇者未盡則其遠者豈能盡也六經自火於秦傳注於漢疏釋於唐議論於宋日起而日變學者亦當知其先後近世學者往往舍傳注疏釋便讀宋儒之議論盖不知議論之學自傳注疏釋出特更作正大高明之論爾傳注疏釋之於經十得其六七宋儒用力之勤剷偽以真補其三四而備之也
陳同甫與朱子書
同甫與朱子書略云因吾眼之偶開便以為得不傳之絕學三三兩兩附耳而語有同告密畫界而立一似結壇盡絕一世之人門外　而謂二千年之君子皆肓眼不可點洗二千年之天地日月若有若無世界皆是利欲亦過矣予喜其言有切于士病故書之以自警劉安世嘗云願士夫有此名節不願士夫立此門戶此元祐之士病黃履翁云願士夫務道學之實不願士夫立道學之名則淳熙以後士病也黨籍偽學之禁雖小人無忌憚亦君子有以招之與之行也存主於內無一念而非道發達於外無一事而非心表裏貫徹無載爾偽心學盡于是矣故道學心學理一名殊明明白白平平正正中庸而巳矣更無高遠玄妙之說至易而行難內外一者也彼外之所行金倒錯亂於人倫事理大戾顧異巾詭服濶論高談餙虛文美觀而曰吾道學吾心學使人領會於渺茫恍愡之間而無可著摸以求所謂禪悟此其賊道喪心巳甚乃欺人之行亂民之儔聖王之所必誅而不以赦者也何道學心學之有
禪學俗學
鶩於高遠則有躐等憑虛之憂專於考索則有遺本溺心之患故曰君子以尊德性而道問學故高遠之蔽其究也以六經為註腳以空索為一貫謂形器法度皆芻狗之餘視聽言動非性命之理所謂其高過於大學而無實世之禪學以之考索之弊其究也涉獵記誦以雜慱相高割裂裝綴以華靡相勝如華藻之繪明星伎兒之舞訝皷所謂其功倍於小學而無用世之俗學以之
儒教禪教
儒教實以其實實天下之虛禪教虛以其虛虛天下之實陳白沙詩曰六經皆在虛無裏是欲率古今天下而入禪教也豈儒者之學哉

【七十六卷】＋地理一
【地理一】＋崑崙九州 ＋五嶺考＋海外五岳 ＋野狐嶺＋大行山＋五臺山＋名山異名 ＋四時山＋四地山＋銕圍山＋天隳山＋楚蒙山＋峨眉山＋巫山 ＋開梅山＋鮒鰅山陽虛山 ＋獨婦山＋火山火井 ＋山形 ＋山岩之異 ＋廬山記＋篸山仙室 ＋包山無三班＋泘王山陰火＋嵩岑 ＋九曲黃河 ＋黃河源＋五湖 ＋三河 ＋百川 ＋大江 ＋三江 ＋蜀之三江 ＋墊江之源 ＋怒江 ＋四海 ＋禆海 ＋西海 ＋熱海 ＋丘處機論海潮 ＋海影翻＋閬水即漾水＋外水內水中水 ＋八功德水 ＋丁字水＋十二月水 ＋苦水變甘泉＋濡水 ＋蜀江水路險名 ＋遠水如岸
太史升菴文集七十六卷 成都楊慎著　從子有仁編輯 後學趙開美校
崑崙九州
鄒衍言九州之外復有九州載于史記按其說曰東南神州曰旦土【旦音與晨同】正南卭州【隋書作迎】曰深土西南戌州曰滔土正西弇州【隋書作拾州】曰幵土正中冀州曰白土西南柱州曰肥土西北玄州【隋書作營州】曰成土東北咸州曰隱土【尸子作&#63041;土】正東揚州曰信土其言本荒唐漢人作河圖括地象全祖其說隋代郊天遂以其名入從祀之位史炤通鑑釋文曰此九州其崑崙統四方之九州乎或曰神農地過日月之表盖神農之九州也【柱州一本作桂州營州一本作宮州近是宮與玄相近未知孰正】
五嶺考
裴氏廣州記云五嶺大庾始安臨賀桂陽揭陽鄧德明南康記云五嶺者臺嶺之嶠五嶺之第一嶺也在大庾騎田之嶠五嶺之第二嶺也在桂陽都龐之嶠五嶺之第三嶺也在九真萌渚之嶠五嶺之第四嶺也在臨賀越城之嶠五嶺之第五嶺也在始安都龐水經注作部龍萌渚輿地志作明諸徐廣曰五十萬人守五嶺淮南子曰始皇利越之犀角象齒翡翠珠璣乃使尉屠睢發卒五十萬為五軍一軍塞鐔城之嶺一軍守九嶷之塞一軍處番禺之都一軍守南野之界一軍結餘干之水注鐔城在武陵西南接欝林九嶷在零陵番禺在南海南野餘干在豫章其說五嶺又不同併志之於此
海外五岳
道經言海外蓬萊閬苑有五岳靈山一曰廣乘之山天之東岳也在東海之中為發生之首上有碧霞之闕瓊樹之林紫雀翠鸞碧藕白橘主歲星之精居九氣青天之內矣二曰長離之山天之南岳也在南海之中上有朱宮絳闕赤室丹房紫草紅芝霞膏金醴主熒惑之精居一氣丹天之內矣三曰麗農之山天之西岳也在西海之中上有白華之闕三素之城玊泉之宮瑤林瑞獸主太白之精居七氣素天之內矣四曰廣野之山天之北岳也在北海弱水之中上多瓊樓寶闕水液龍芝主辰星之精五氣玄天之內矣五曰崑崙之山天之中岳也在八海之間上當天心形如偃盖東曰樊桐西曰玄圃南曰積石北曰閬苑上有瓊華之闕光碧之堂瑤池翠水金井玉彭主鎮星之精居於中元一氣天中焉
野狐嶺
童瑄字碧瑄號玊壼以明天文召入扈從 成祖北征至野狐嶺上有碑識云嶺去天十八里其寒裂膚此地極北紫微北斗巳向南觀
大行山
山海經大行山一名五行山列子作大形則行本音也河圖括地象云大行天下之脊郭緣生述征記大行首始河內自河內至幽州凡有八陘崔伯陽感山賦上正樞星下開冀方起為名丘妥為平岡巍乎甚尊其名大行盖趁韻之誤耳
五臺山
史炤通鑑注曰五臺在代州五臺縣山形五峙相傳以為文殊示現之處華嚴經疏云清凉山者即代州鴈門五臺山也以歲積堅氷夏仍飛雪曾無炎暑故曰清凉五峯聳出頂無林木有如疊土之臺故曰五臺古傳云山在長安東北二千六百餘里代州之所管山頂至州城一百餘里其山左鄰恒山右接天池南屬五臺縣北至繁畤縣環基所至五百餘里靈記云五臺山有四埵去臺各一百二十里據古今所載今北臺即是中臺中臺即是南臺大黃尖即是北臺栲栳山即是西臺漫天石即是東臺惟北臺中臺古時無異東臺西臺古今無別無恤臺恒山頂是也昔趙襄子名無恤曾登此山觀代國下瞰東海西瞢&#63028;&#63139;登山有宮池古廟隋焬帝避暑於此而居因天池造立宮室龍樓鳳閣徧滿池邊號為西埵南繫丹山上有銅鐶船軸猶在昔帝堯遭水繫舟於此世傳文殊見於南臺號為南埵北有覆宿堆即夏屋山也後魏孝文皇帝避暑往覆宿此下見雲州謂之北埵中臺稍文近西北有太華泉有古寺十餘處東臺去太華泉四十二里臺山遙見滄瀛諸州日出時下視大海猶陂澤焉有古寺十五處西臺去太華寺泉四里危嶝干雲喬林拂日有古寺十二處南臺去太華泉八十里最為幽寂有古寺九處北臺去太華泉十二里有古寺八處唐末所添寺不在其數五臺縣本漢慮虎音驢夷隋大業二年改為五臺縣元遺山五臺山寺詩兜羅綿界寶光雲雲際同瞻化現身觧脫文殊俱有說是中知有木強人又云石鏬飛泉氷齒牙一杯龍焙雪生花車塵馬足長橋水汲得中冷未要誇五臺奇勝史炤之引遺山之詩如在目中余嘗作臥遊錄錄天下名山五臺之文僅此然亦奇傳矣
名山異名
崑崙山一名崑岑君山一名媧宮武當山一名篸嶺普陀山一名梅岑青城山一名天谷大復山一名胎簪衡山一名芝岡東海一名岱淵【岱淵見隨巢子】遁甲開山圖曰沙土之堛雲陽之墟可以長生可以隱居指甘泉谷口也郭璞注山海經云山川或有同名而異實或同實而異名或一實而數名歷代久遠古今變易未得詳也信哉
四時山
春山淡冶而如笑夏山蒼翠而口滳秋山明凈而如粧冬山慘淡而如睡【郭熙】
四地山
海山微茫而隱見江山嚴厲而峭卓溪山窈窕而幽深塞山童頳而堆阜【鞏氏耳目志】
銕圍山
銕圍山在西天佛經所稱不知的在何處唐初宋昱詩梵室開金地香龕鑿銕圍
天隳山
楊雄蜀本紀曰有王曰杜宇出於天隳山有朱提氏女為杜宇妻號曰望帝
楚蒙山
蕭穎士楚蒙山詩尚子捐俗氛季隨躡遐轨季隨即周八士之一蒙山有季隨事亦一奇聞也
峨眉山
余書峨眉山寺簡板曰奇勝冠三蜀【晁公武語】震旦第一山【佛經】劉東阜云不如以王右軍崑崙伯仲地易奇勝冠三蜀又半天開佛閣平地見人家老保樓簡板范景仁詩也
巫山
巫山者巫咸以鴻術為帝堯醫師生為上公死為貴神封於斯山因以名之見郭璞巫山賦
開梅山
宋章惇開梅山詩　云開梅山梅山萬仞摩星躔捫蘿鳥道十步九曲折時有僵木橫崖顛負麻直上視南岳回首蜀道猶平川人家迤邐列板屋火耕磽确名畬田穿堂之皷堂穿壁兩頭擊皷歌聲傳長藤吊酒跪而飲何物爽口鹽為先馬郎酣歌苗女和不待媒妁自相牽白巾纏髻衣繞頵野花山果青垂肩如今丁口漸蕃息世界雖異非桃源熙寧天子廑聖慮命授傳檄令開邊給牛貨種使耕墾植桑插稻輸緍錢人人歡呼願歸順褁頭異語淳風旋不特得地一千里王道蕩蕩堯為天漢皇黷武竟何益性命百萬塗戈鋋李廣自殺馬援死寂寞銅柱并燕然伊溪之源最沃壤擇地作邑民爭先大開庠序明禮樂撫柔新俗威無專小臣作詩諧樂府梅山之崖石可鐫此詩可勒不可泯頌聲萬古長潺湲惇之此詩專頌開梅山之利又按濟北晁無咎開梅山一篇云開梅山梅山開自熙寧之五年其初連峯上參天巒崖盤山&#63140;歛閡群巒南北之帝鑿混元此山不圯藏雲烟躋攀鳥道出薈蔚下視蛇脊相夤緣窮南山南山石室大如屋黃閔之記盤瓠行跡今依然高辛氏時北有犬戎寇國中下令購頭首妻以少女金盈斗遍國無人有畜狗厥初得之病耳婦以盤覆瓠化而走堪嗟吳將軍屈死&#62759;&#63140;斤&#62759;&#63140;斤口帝皇下令萬國同事成違信道不容竟以女妻之狗乃負走逃山中山崖幽絕不復人跡通帝雖悲思深往來輒遇雨與風更為獨力之衣短後裙六男六女相婚姻木皮草五色文武溪赤髀皆子孫侏離其聲異言語情黠貌癡喜安土自以吾父有功母帝女凌夷夏商間稍稍病侵侮周宣昔中興方叔幾振旅春秋絕筆逮戰國一負一勝安可數邇來梅山恃險阻黃茅竹箭如雨&#63139;滛雨南人顛踣斃溪弩據關守隘類穴鼠一夫當其阨萬眾莫能武欲知梅山開誰施神禹斧大使身服儒賓客盈幕府悷傳猺初疑叩馬卒歡舞坦然無障礙塞石滇溪渚伊川被髮祭一變卒為虜今雖關梁通失制後誰禦開梅山開山易防獠難不如昔人閉玉關則言不必開盖因章惇小人專其事為清議所不與也然梅山地今為長沙府之安化縣五寨自熙寧至今永無蠻獠之患則惇之此舉一秦之長城也不然則為長沙之害豈减于廣西之徭獞哉
鮒鰅山陽虛山
山海經鮒鰅山顓頊所葬今在開州陽虗山在玄滬水濱有倉頡二十八字今在商州洛南縣
獨婦山
越絕云獨婦山去會稽四十里勾踐將伐吳徙寡婦至獨山者以為死士示得專一也吳越春秋作獨女山云勾踐以諸寡婦滛泆過犯皆輸山上士有憂思者令遊山上以喜其意按二事吳越春秋所載近是又齊記云齊有女閭七百徵其夜合之資以克國用論語有歸女樂之文亦出於齊其女閭之餘乎管仲相桓公而立此法宜為聖門之童所羞稱也
火山火井
水經注火山似火從地中出名曰熒臺今南中往往有之火井在蜀之臨卭今嘉定犍為有之其泉皆油爇之然人取為燈燭正德中方出古人慱物亦未及此也積陽之氣所產固非恠異
山形
銳而出者為虎牙尖而背者為熊耳角而巘者為牛首冠而峭者為鷄頭【王涯僊掌辨】
山岩之異
玲瓏剔透桂林之山也巉差窳穴&#63139;之巴蜀之山也綿衍龐魄河北之山也俊俏巧麗江南之山也貴州之山灰堆糞壤不入詩畫
廬山記
張野廬山記天將雨則有白雲或冠峯岩或亘中嶺俗謂之山帶不出三日必雨【唐詩風吹山帶遙知雨】
篸山仙室
襄陽記武當山一名篸山又名仙室山望之秀絕極晴而見之輕霄盖其上白雲帶其前旦必西行夕而東返謂之朝山言為眾山所朝也
包山無三班
包山舊無三班謂蛇虎雉也侯景之亂乃有蛇虎或問雉亦文鳥何以與虎蛇為伍曰雉與蛇交有雉之地必有蛇也
泘王山陰火
拾遺記西海之西有泘王山山下巿穴穴中有火其色如水波濤灌湯而火不滅名曰陰火木玄虛海賦所云陰火潛然者也然李善及五臣注皆不引之唐詩陰火雨中然顧况詩颶風晴汨起陰火暝潛燒戴叔倫詩古戌陰傳火寒蕪曉帶霜
嵩岑
元魏裴粲傳嵩岑極天苞育名草修生救疾多遊此岫魏帝之曰栖素雲根餌芝清壑
九曲黃河
河圖緯象曰黃河出崑崙山東北流千里折西而行至於蒲山南流千里至於華山之陰東流千里至於桓雍北流千里至於下津河水九曲長九千里入於渤海水經注曰黃河百里一小曲千里一曲一直新唐書云天寶中哥舒翰破吐蕃洪濟大莫等城收黃河九曲以其地置西海郡
黃河源
按史記云河有兩源一出葱嶺一出于闐合流東注蒲昌海伏流地中南出積石其山多玉石武帝因按古圓書名河所出山曰崑崙班固以騫為未嘗見崑崙唐薛元鼎使吐蕃自隴西成紀出塞二千里得源於悶磨黎山中高四下所謂崑崙水東北流與積石河相連河源澄瑩冬春可涉下稍合流色赤益遠他水并注遂濁吐蕃亦自言崑崙在其西南故蔡氏尚書禹貢傳兼取二說而歸是於薛然皆非耳目聞見之實論元至元十七年命都實佩金虎符往求河源自河州四閱月始抵其處學士潘昂霄述其所見為志謂河源出吐蕃朵甘思西鄙有泉百餘泓沮洳渙散方可七八十里自上瞰之如列星群流奔輳五七里滙二巨澤自西而東經歷可半月合赤賓河其流浸大始名黃河然水猶清又一二日岐為八九股行可二十日至朵甘思東北有大雪山即崑崙也自是凡七八日河水北行轉西崑崙北一東北流可二十日至禹貢積石自發源至漢地南北溪澗分流合派莫如紀極至積石□林木暢□及考臨川朱思本得譯出梵字圖書其間分合轉折與志或異而崑崙積石地域遠近大要相同大槩謂河源東北流所歷皆西番地至蘭州凡四千五百餘里始入中國又東北流過胡地凡二千五百餘里始考張騫使西域所至惟大月氐大宛大夏康居其餘旁國皆得之傳聞徒見鹽澤伏流至於積石再出遂謂此為河源誠未覩崑崙班固非之宜矣元鼎雖亦以使事往吐蕃然履歷有序其言崑崙山水委曲可信故蔡傳以元鼎之言為近然亦未究極至元有天下薄海內外皆置驛使通道絕域如行國中都實又特以河源事往所詣多鄉道指授其所紀載當有證據然後知于闐鹽澤崑崙積石一皆河流所經去源猶遠譬諸常山之蛇張騫見其尾元鼎見其腹而都實所至昂霄所紀庶幾見其全體矣雖然中夏內事有干人紀者君子所當知中夏外事無預於人者君子所當略故禹貢止書導河積石至於龍門其下經過播逆入海之處則備及之意盖有在矣後世振决蕩拆河流在中國者代無善捍之策而反遠求其源于荒絕之外欲何為邪姑併錄之以具觀考
五湖
五湖之說有二周禮揚州其浸五湖范蠡云與我爭三江五湖之利者非吳耶史河渠書曰於吳則通渠三江五湖貨殖傳曰夫吳有三江五湖之利太史公自敘曰登姑蘇望五湖此五湖者即具區也其派有五故曰五湖一名震澤一名笠澤張勃吳錄云五湖者太湖之別名以其周行五百里三萬六千頃故以湖名義興記太湖射湖貴湖陽湖洮湖為五湖酈道元水經謂長塘湖射貴湖上湖滆湖太湖為五湖張守節史記正義云茭湖游湖漠湖貢湖胥湖皆太湖東岸五灣為五湖虞翻云太湖有五道東通長洲松江南通嘉興韭溪西通宜興荊溪北通晉陵滆湖西南通嘉興韭溪陸魯望云太湖上稟咸池之氣一水而五名其名大同小異皆禹貢之所謂震澤也王勃文襟三江而帶五湖則揔言南方之湖洞庭一也青草二也鄱陽三也彭蠡【一名宮亭湖即禹貢滙擇】四也太湖五也吳越春秋五湖貢湖游湖胥湖梅梁湖金鼎湖也韋昭曰胥湖蠡湖洮湖滆湖就大湖而五虞翻曰太湖水通五道謂之五湖陸龜蒙曰太湖上稟咸池五車之氣故一水五名又楊全五湖賦止為太湖而作周禮揚州之浸曰五湖
三河
唐詩天子三河募少年三河黃河也折支河也湟河也
百川
呂溫地志圖序粉散百川黛凝羣山亦如今也里圖黃為川紅為路青為止也
大江
江山岷山其源實自蜀西戎萬山來至嘉州而沫水自嶲州合大渡河穿夷界十山以會之至敘州而馬湖江會之又十五里而南廣江會之至瀘州而內江又自資簡會之至重慶而嘉陵江自利閬果合等州會之至涪州而黔江合南夷諸水會之至萬縣而開江水自開達等州會之夫然後總而入峽是江自峽而西受大水凡八及出峽而下岳陽則會之者洞庭湖所受湖南北諸水也又自是而下鄂渚則會之者漢口所受興元諸水也又自是而下黃州東四十五里則會之者巴河也又自是而下九江則會之者彭蠡今名鄱陽湖所受江東西諸郡水也又自是而下則會之者皖水所受淮西諸水也夫然後總而入海是以自峽而東又受大水凡五略計天下之水會於江者居天下之半其名稱之大而可考者凡十有三故曰江源其出如甕而能滔滔萬里達海所受者眾也嗚呼問學者可以觀矣
三江
禹貢曰三江既入諸注之說極多國語子胥曰三江環之民無所移韋昭注曰三江松江也錢塘也浦陽也秦語云越王擒之於三江之浦范蠡曰與我爭三江五湖之利者非吳與吳越春秋曰范蠡乘舟出三江之口越絕書云出三江之口入五湖之中蔡沈書傳主唐仲初吳都賦注松江下七十里分流東北入海為婁江東南流者為東江并松江為三江張守節史記正義曰三江者在蘇州東南三十里名三江口一江西南上七十里至太湖名曰松江古笠澤江一江東南上七十里白蜆湖名曰上江亦曰東江一江東北下三百餘里入海名曰下江亦曰婁江於其分處號曰三江口顧夷吳地記云松江東北行七十里得三江口東北入海為婁江東南入海為東江并松江為三江是也周禮職方氏云揚州藪曰具區川曰三江按五湖三江者韋昭注非也其源俱不通太湖引觧三江既入失之遠矣鄮山黃氏曰世之說三江者甚眾率於地理不合至稅安禮【安禮蜀人地理指掌圖或以為東坡非也】禹貢指掌圖一出指豫章九出彭蠡者為南江以足經文中江北江之數其論始定然審如其說於震澤何關耶其曰歷丹陽毗陵入今大江者為北江首受蕪湖東至陽羡者為中江分於石城過宛陵入具區者為南江三江在震澤上下而皆入海其說似矣然丹陽毗陵之入江者特港脉一二詎應影附大江而謂之江而首蕪湖分石城之二水皆在震澤上流又可以入海言耶以今所見受震澤水東入於海者惟吳松一江不見其三也舊有安亭一江由青龍鎮入海闓利者慮其走商稅塞之又有白蜆汞一以通青龍今亦塞而耕稼之王半山送裴如晦出宰吳江詩曰當知耕牧地往往茭蒲青三江斷其二洪水何由寧豈禹三江之舊迹在是有可訪而復之者耶抑水之為水有源有委舊說具區三萬六十頃積之既多泄之已難矣熙寧八年旱大湖淺露見丘墓街井是昔為高原今為污澤也湖之浸滛又不知其比舊增多幾千頃非源委之不究而致然耶【慎】按蔡沈黃震之說皆於下流求之名以地訛號隨世改恐非萬貢三江之說也曷於上流發源求之徐鉉注說文云江出岷山至楚都名南江至潯陽為九道名中江至南徐州北江入海郭璞山海經注岷山大江所出也崍山南江水所出也崌山北江水所出也三江皆發源於蜀而注震澤禹貢紀其源而及其委耳豈區區為吳地記其瑣瑣改易不常之名乎觀禹貢三江之說當以此意求之則予之言雖大禹復生不能易矣
蜀之三江
蜀之三江外水岷江中水涪江內水沱江也
墊江之源
蔡松年補南北史志載吐谷渾酋長阿豺登其國西疆山觀墊江源問其群臣曰北水流更有何名由何郡國入何水也其長史曾和曰此水經仇池過晉壽出宕渠始號墊江至巴郡入江度廣陵會於海阿豺曰水尚知歸吾獨無所歸乎乃遣使南通於劉宋貢方物宋少帝封為澆河公按此稱墊江非今忠州之墊江也古之墊江即今合州也合州置於西魏隋焬帝改合州為涪陵而移墊江之名於忠州之桂溪今之墊江則古之桂溪也近日一統志亦草草混淆因書墊江源併及之按墊江之源乃在吐谷渾之西疆山今其地不在中國不可考究
怒江
唐地里志安南通天竺道自羊苴咩城西至永昌故郡三百里又西渡怒江至諸葛亮城二百里羊苴咩今在大理怒江今在騰越怒江江波淘湧如怒也或作露江非
四海
東海之別有渤海南海之別有漲海西海之別有青海北海之別有瀚海猶五岳之外有五鎮也
禆海
說文禆接益也以小益大曰禆西域傳有禆王漢書有禆將鄒衍書四海之外有禆海環之書名有禆蒼禆雅皆以小益大之義
西海
丘文莊公曰自漢南越入中國始有南海然西海竟不知所在今祀東海於登州祀南海於廣州皆臨海而祭西海則望祀於蒲州北海則望祀於懷慶盖因宋都汴而懷慶在其北是時失幽燕無因至遼薊之間而北望以祭之可也國朝都燕而乃往南以祭北海可乎古謂青州為北海郡今京師東北乃古碣石淪海之處於北立祠為宜滇之極西百夷之外聞有大海通西南島夷即西海也宜於雲南城望祀之 慎按王莽立西海郡於西寧之地亦妄也貪滇西百夷之外有大海在今阿瓦地沐璘為都督曾至其地有詩云蛇首樓船十丈長舩頭鐃皷樂笙簧篙師百櫓齊搖去阿瓦城邊水似湯即西海無疑矣又按王充論衡云漢得西王母石室因立西海郡而漢書不載其事今其地沒於匈奴矣柳子厚鐃歌題云李靖灭吐谷渾西海上
熱海
岑參熱海行云蒸沙爍石然虜雲沸浪炎波煎漢月此循名想說之誤參雖仕從邊幕亦未曾親到熱海也按玄奘西域記云凌山葱嶺北隅坎雪積凌春夏不觧懸釜而炊席氷而寢七日出山有一清池亦曰熱海以其對凌山不凍故得此名其水未必溫也玄奘盖躬至目見非參想像之詞耳
丘處機論海潮
海潮人皆言因月唐盧肇獨言因日余嘗遊海上詢其故老甚見分明月初出則潮初上月卓午則潮滿月西轉則潮漸退月沒則潮退盡北方月出則潮復上斗北月中則潮滿月東轉則潮漸退月沒則潮退盡盧肇言日是太陽水是純陰日西入地時陰避太陽東海潮上日出時水乃西流東海潮下且箭之急疾晝夜不能行萬里如何海之深濶洪波蕩漾日夜能行數萬里乎又肇之所言畫夜方是一潮知肇不曾海上遊行其文經進朝臣無有詰難者盖世間之事強辯者為勝自非聖達誰能窮理盡性哉余要曾較勘東萊與膠西陸地相去二百里許水行迂曲則千里許潮信不同萊北潮上即膠西潮下膠西潮上即萊北潮下北到南海約近萬里據大體北海潮上則江淮已北皆潮滿南海潮上江淮已北皆潮下即是如何登萊即墨盈縮不同又見四方大海潮流各異耳世間之事尚不能究况天外之事乎大抵海水盈縮譬乹象縱橫耳於理則無有邊際隨風飄蕩莫能定淮何乃晝夜循環不差度數亦聖功道力不可思議耳丘長春之說如此可與盧肇余靖及天原發微之說相參互故備錄之然潮亦有不可知者如錢鏐射潮而潮退西陵元兵駐錢塘沙上三日而潮不至似有神司之不可以常理推也
海影翻
人家壁上或見塔影樹影而不知塔與樹所在此理不可曉又有見塔影樹影皆倒懸尤不可解段成式云海影翻側如此理或然也盖海光映日數千里皆見塔樹影本直影又重影勢必倒也
閬水即漾水
通鑑六十七卷劉璋將扶禁帥萬餘人由閬水上注閬水即西漢水禹貢所謂嶓冡導漾東流為漢者也余昔年著古音略以浪漾為一水吳中陸貞山粲駁之以為誤盖未嘗考此也
外水內水中水
宋劉裕遣朱齡石伐蜀寇譙縱眾軍悉從外水取成都臧僖從中水取廣漢老弱乘高艦從內水向黃虎史炤通鑑釋文曰巴郡【今之重慶】正對二水口右則涪內水左則蜀外水自渝上合州至綿州曰內水自渝上戎瀘至蜀謂之外水慎按外水即岷江自重慶上敘州嘉定是也內水即涪江自重慶上合州遂寧潼綿是也中水即沱江自瀘州上富順資簡金堂漢州是也曰四川者則取岷江沱江黑水白水四大川以為名爾【沈約宋書資江為中水涪江為內水】
八功德水
八功德水一清二冷三香四柔五甘六凈七不噎八除病
丁字水
杜牧睦州詩疊嶂巧分丁字水按水經丁溪水在泗水東泗水冬春淺澀常排沙通道陸機賦所謂乘丁水之捷岸排泗川之積沙是也
十二月水
正月解凍水二月白蘋水三月桃花水四月瓜蔓水五月麥黃水六月山礬水七月豆花水八月荻苗水九月霜降水十月復槽水十一月走凌水十二月蹙凌水見九州記
苦水變甘泉
李錫之為蘆城令變苦泉為甘泉凡水之性味色香出沒顯伏皆地脉之異有所產歟惠州之佛疏院東熱泉湯如也西冷泉雪如也
濡水
濡水有二乃官切一出涿郡固安縣與易水合而注於巨馬水此一濡水也一發原於遼西塞外過海陽入於海此一濡水也
蜀江水路險名
江自嘉州至荊門名灘險地凡千百餘舟人一一能言之難灘之外有洞有磧凡數十皆見於字書今載其略洞疾流也【江中有達洞構木洞】水流沙上曰【江中有和尚瀨】水出尾下曰瀵【今地名七瀵】回流旋轉曰漩【今有南陀三漩】石積水淺曰磧【今有上磧下磧】水疾崖傾曰碥【今有閆王碥燕子碥】灘磧相湊曰沝【音子今有石&#62677;&#63140;危子折危子】水如轉轂曰漕【今有野猪漕】水漫不流曰沱潭下急流曰灘其名尤多不盡書也
遠水如岸
海濱之人曰遠望海水似高於地有如岸焉盖水氣也焬帝望海詩曰遠水翻如岸遙山倒似雲

【七十七卷】＋地理二
【地理二】＋石熊峯滹沱河考＋濟源 ＋東流不溢 ＋祝融之汪 ＋寶盌泉＋半月泉＋溫泉 ＋瀑布泉＋龍湫瀑布 ＋迷子洲＋鸚鵡洲＋十七阨＋三鵶路＋鬼乘龍＋汶即岷＋水鬪河僵 ＋海舩候氣 ＋鞠旅滇池 ＋鴈塔猴池 ＋金庭玊柱 ＋盤渦 ＋沙＋沙城 ＋天池天塹天藏 ＋星牗月窗 ＋拒雲槩日 ＋神囂仙的 ＋枝峰蔓壑 ＋欝欝葱葱 ＋魚齒獸角 ＋馬齒魚鱗 ＋岌峘宮霍 ＋度索尋橦 ＋甌窶污邢 ＋九折坂七勝城 ＋東漢西漢 ＋南夢北夢 ＋蔡元定地理＋地誌 ＋治水 ＋水經注＋無定河＋渡瀘辯＋朐忍辯＋右軍帖＋朗公谷
太史升菴文集七十七卷 成都楊慎著　從子有仁編輯 後學趙開美校
石熊峯滹沱河考
恒山之陽有巨川焉曰滹沱源出代郡泰戲山不滙為三泉流稍延曼循太行攘晉冀蜿蜒而東注之海按班固敘禹貢九河所謂徒駭者也至宋蔡沈疑之盖惑於夾石碣石入於河之說遂以九河淪於海滹沱中高不與大河相涉然所謂九河者亦猶九川云爾豈謂大河播為九乎故知山川經絡苟非目覩身歷而欲據文字定之鮮有不失者矣
濟源
戰國策注濟水出常山房子縣贊皇山東至鉅鹿癭陶縣入泜索隱曰濟水出河東王屋山其流至濟陰應劭云濟水出平原陰縣東三說不同何也盖濟水伏流或隱或見三家各以所見為出處爾
東流不溢
椘辭天問東流不溢孰知其故柳子之對朱子之註大抵以歸墟為說余謂水由氣而生亦由氣而灭今以氣噓物則得水又以氣吹水則即乾由一滳可知其大也歸墟尾閭是水之大窮盡氣之大升降處山海經云汜夭之山赤水窮焉不姜之山黑水窮焉弜塗之山青水窮焉白水之山白水窮焉不庭之山榮水窮焉成山甘水窮焉則眾流各有窮處至此即化氣而升不必至歸墟也又莊子云日之過河也有損焉風之過河也有損焉風日皆能損水但甚微而人不之覺若襮衣於日中摽濕於風際則立可驗此隨時而消息也覆杯水於坳堂則立而厬洒激泉於焦原則立而涸此隨地而消息也盖二氣迭運五行更勝一極不俱備一物不獨息端指何地為歸墟邪
祝融之汪
楊誠齋擬大招懷東坡詞歷九州而猶礙兮誕寘之祝融之汪按祝融之汪謂南海也左傳雍氏之汪服度注停水曰汪楚謂之汪閩謂之洋
寶盌泉
寶盌泉在江州徐陵文泉流寶盌遙憶湓城峯號香爐依然廬岳
半月泉
會稽天依寺有半月泉泉隱岩下雖月圓滿望池中只見其半最為佳處有僧鑿開岩名滿月殊可惜也因作殺風景一絕云磨墨濃填蟬翅帖開半月岩為滿月富翁漆郤斷紋琴老僧削圓方竹節
溫泉
東坡詩記所經溫泉天下七處以驪山為最予在南中所見又不止七處也寧州白崖德勝關浪穹宜良鄧川三泊凡數十處而安寧為最凡溫湯所在下必有硫黃其水猶有其味獨安寧清徹見底垢自浮去不積且無硫黃氣不知何理匊舊有人見其竅出丹砂數粒乃知其下有丹砂傳聞徽州黃山溫泉亦類此後周王褒溫湯銘云白礬上徹丹砂下沉華清駐老飛流塋心乃知溫泉所在必白礬丹砂硫黃三物為之根乃蒸為暖流耳
瀑布泉
瀑布泉詩人盛稱廬山鴈蕩亦有之地志云廬山循崖直下不如鴈蕩之飛墜飄散而可觀也吾蜀梁山縣蟠龍山有之與鴈蕩相似靳兩城云大勝廬山有詩云神女碧瑤簪明珠搆瓔珞纖手按鍾球鈞臺響天樂仙人環珮玊珊珊曉跨蒼龍謁帝關醉舞婆娑渾忘卻天風吹掛翠微間
龍湫瀑布
唐僧貫休詩鴈蕩經行雲漠漠龍秋燕坐雨濛濛所謂雨者非雨也瀑布之濺沬也按鴈宕志云西谷龍湫如井狀檻中作凹石壁數仞水從凹中瀉下望之若懸布隨風作態遠近斜正變幻不一或如散珠如驟雨如飛雪如輕烟濛霧或飄轉中斷或左右飛散或直下如注霤或屈曲如蜿蜒觀者每立於潭外相去數十步水忽轉舞向人亂洒衣帽沾濕或大注如晴雷或為風所遏盤桓而不下皆奇態也匡山視此不及遠矣彼以名聞天下者路當要區耳按此段奇景披志見之亦爽心目况親至之乎可入臥遊錄
迷子洲
王半山詩洲迥藏迷氶深礙若耶迷子洲在建康西南四十里
鸚鵡洲
王僧虔傳侯景寇夏首有龍五色入城前鸚鵡洲水中
十七阨【可對百三關】
子胥諫吳玉曰齊晉山居陸處豈能越十七阨以有吳哉
三鵶路【可對五鹿沙】
元魏西郢群蠻反斷三鵶路按三鵶在汝州古繞角城春秋傳繞角之役是也項城縣為第一鵶分嶺山為二鵶汝州為三鵶也唐詩三鵶水上一歸人
鬼乘龍
周世宗征濠夜遣兵持炬乘橐駝絕淮濠兵驚以為鬼乘龍也今名乘龍洲在鳳陽【寰宇志】
汶即岷
蜀山之大者曰岷山其川曰岷江岷字說文作敃&#63139;山省作岷漢人隸書作汶多與汶上之汶相混列子貉不踰汶謂川江也非汶上也殷敬順已辨之史記冉龍為汶山郡司馬溫公類篇曰汶音岷據中記引禹貢岷嶓既藝及岷山之陽及岷山導江皆作汶盖古字通用也三國志蜀後主至湔登觀坂觀汶水之流王右軍與周益州撫書曰要欲一遊目汶嶺五代史蜀主王建貶衛尉少卿李鋼為汶川尉徐無黨注汶讀作岷而今汶川縣誤呼作問音蜀焉得齊南魯北之水乎【敘川驛名汶川考古志作□川】
水鬪河僵
國語曰穀洛鬪將毀王宮注不言其鬪之狀宋紹興十四年樂平水鬪有司奏言何衝里田水中類為物所吸聚為一直行高平地數尺不假隄防而水自行里南程氏家井水溢亦高數尺夭矯如長虹聲如雷穿墻毀□二水鬪於杉墩且前且郤約十餘刻乃觧□後印前穀洛二水之鬪應亦如此也正德中文安縣水忽僵立是日天大寒遂凍為氷柱高五丈四圍亦如之中空而傍有穴後數日流賊過文安鄉民入氷穴中避之賴以全者頗多土人謂之河僵亦前史罕見也
海舩候氣
海船候氣見黃氣知有人烟國土見白氣知有山峰巖壑見黑氣水也
鞠旅滇池
陳霸先九錫文曰鞠旅滇池之南陳師桂嶺之北【以此考之霸先至滇矣】
鴈塔猴池
王勃寺碑高臺與鴈塔俱平曲岸與猴池共盡佛有五精舍獼猴江其一也
金庭玊柱
林屋洞天在包山其中深窈幽黑久無遊者徐武功好奇列炬而行行頗久至一處平敞寬崇四壁上下皆作金色石乳自上滳下謂之金庭玊柱也有刻字曰隔凡字勢飛逸疑非人間書
盤渦
蜀江三峽中水波圓折者名曰盤渦音漩詩盤渦鷺浴底心性張蠙黃牛峽詩盤渦逆入嵌山&#63139;空地斷壁臺分繚繞天
沙
水邊地可耕曰沙金陵有白沙徽州有錦沙楚有長風沙秦塞有穆護沙佛經有毗沙瓶沙
沙城
三國志婁作子築沙城俞亮角詩榆葉沙城冷梅花水國偏
天池天塹天藏
海曰天池江曰天塹鹽曰天藏
星牗月窗
凡山洞岩穴有竅通明小者曰星牗大者日月窗
拒雲槩日
灊山一名天柱山三峰鼎峙拒雲槩日
神囂仙的
梁宣帝七山寺賦神囂喦喦而獨立仙的皎皎以孤臨壑之凸凹者曰囂峰之尖射者曰的
枝峰蔓壑
陵魯望云金華山枝峰蔓壑秀氣旁魄不啻神仙登臨
欝欝葱葱
光武紀有望舂陵氣者曰唶佳哉氣欝欝葱葱陸佃曰欝欝塞也葱葱通也言其氣塞而通矣列子美哉國乎欝欝芊芊欝欝森幽也芊芊茂盛也
魚齒獸角
庾信哀江南賦地平魚齒城危獸角左傳涉於魚齒之下注魚齒山名見呂氏春秋猛獸以尾為旌以角為城
馬齒魚鱗
州疆馬齒候館魚鱗宋人四六語也應璩詩九州相錯雜相次如馬齒韓文公詩候館若魚鱗
岌峘宮霍
爾雅小山岌大山峘邢昺疏云言小山與大山相並而小山高過於大山者名峘非謂小山名岌大山名峘也又大山宮小山霍疏云宮猶圍繞也謂小山在中大山在外圍繞之若此者名霍非謂小山名宮大山名霍也爾雅文既奧妙而邢疏觧之具析其微矣所以兩發其義而不厭重複者正慮後人誤認也近時有刻爾雅而去疏者曰我自能觧不必觀疏試以此問之果誤認如邢所譏此小兒強作觧事者
度索尋橦
西域傳有度索尋橦之國後漢書跋涉懸度注溪谷不通以繩索相引而度唐獨孤及招北客辭笮復引一索其名為笮人懸半空度彼絕壑予按今蜀松茂之地皆有此橋其河水險惡既不可舟楫乃施植兩柱於兩岸以繩絙其中繩上有一木筒所謂橦也欲度者則以繩縳人於橦上人自以手緣索而進行達彼岸復有人觧之所謂尋橦也非目見其制不知其觧獨孤及之文以十七字形容之西域傳只四字盡之可謂工妙矣
甌窶污邪
史記甌窶滿溝污邪滿車注甌窶猶培塿也左傳培婁無松栢荀子注引說苑蠏螺者宜禾污邪者滿車蠏螺之背微高原田之形似之班固所謂原隰龍鱗也污邪隰田也荀子大畧篇流凡止於甌臾注地之坳坎如器之甌臾甌臾窳下之地史記甌婁滿溝污邪滿車甌窶傾側之地污邪下地也邪與臾聲相近盖同也余詳錄此愛二句用韵之妙窶叶溝邪叶車一音也蠏螺叶禾污臾叶車【音居】又一音也事雖一事而所聞異辭故書之異字而文藻各妙甌如甌臾之甌窶如窶藪之窶當是傾側窳下之地故曰滿溝培塿之說非是也蠏螺自是高地故曰宜禾乃可以培塿原田觧之各自不妨所謂合之則兩傷離之則雙羙也原蠏可對地蛇見莊子
九折坂七勝城
九折坂在黎州七勝城在三峽口陵法和所立
東漢西漢
祝穆曰天下之大川以漢名者二班固謂之東漢西漢而黎州之漢水源於飛越嶺者不與焉固之所謂東漢則禹貢之道漾自嶓冡山逕梁洋金房均襄郢復至漢陽入江者也西漢則蘇代所謂漢中之甲輕舟出於巴乘夏水下漢四日而至五渚者其源出於西和州徼外徑階沔與嘉陵水合俗謂之西漢又徑大安利劍果合與涪水合入於江
南夢北夢
子產相楚楚子享之賦吉曰王以田江南之梦注楚之雲夢跨江南北地故有南夢有北夢五代孫光憲號北夢本此浯水有南浯北浯北浯在瑯邪靈門南浯在九疑零陵冀州之浸曰潞有東潞西潞東潞今之張家灣潞河驛西潞山西之上黨也東陽今之金華西陽今之黃州山海經注東甌今之永嘉在岐海中西甌即閩越今之建安亦在岐海中山有東吳西吳【西鎮吳山在隴州】水有東漢西漢【見蜀志】蜀有上雒下雒【上雒新都下雒中江】庸有上庸下庸【上庸金州下庸夔州】
蔡元定地理
蔡元定自言其曆學之精謂秦漢以來皆不分明遂改秦漢以下之法然而未試元郭守敬謂蔡亦大言若秦漢之人皆不分明日月之食何以凖也其論地理為葉水心所譏謂其自葬壞祖墳又誤許多士夫家改葬無以異於鑽利之山人其著律呂書又為元人及近日著律呂元聲有異同皆難憑據愚謂曆術地理律呂皆難憑據目前無限事業棄之不理而治此難知難明之事何益哉
地誌
今之瓜州非允戎之瓜州今之南陽非晉啟之南陽今之鎬非來歸之鎬今之平陸非孟子之平陸【唐天寶中鑿月河得古鐵上有平陸二字明皇改河北縣為平陸縣】今之新都非王莽所封之新都【王莽新都在南陽見後漢書志注】
治水
宋太祖曰夏后治水但言導河至海隨山濬川未聞力制湍流廣營高岸自戰國專利堙塞故道以小妨大以私害公九河之制遂隳歷代之患弗弭神宗曰後世以事治水故常有礙以道治水無違其性可也如能順水所向遷徙城邑以避之復有何患雖禹復生不過如此歐陽脩曰開河如放火又曰避高就下水之本性河流已棄之道自古難復文彥慱曰河不出於東則出於西利害一也今發夫脩治徙東從西何利之有自古治河之說多矣若宋二帝之見二臣之言可為百世法
水經注
水經注所載事多他書傳未有者其敘山水奇勝文藻駢麗比之宋人臥遊錄今之玊壼氷豈不天淵予嘗欲抄出其山水佳勝為一帙以洗宋人臥遊錄之陋未暇也又其中載古歌謠如三峽歌云巴東三峽巫峽長猿啼三聲淚沾裳又云朝見黃牛暮見黃牛三朝三暮黃牛如故又云灘頭白勃堅相持倏忽淪沒別無期記僰道謠云楢溪赤木盤蛇七曲盤羊烏攏勢與天通皆可以入詩材勝俗子看韻府群玊遠矣
無定河
輿地廣記唐銀州東北有無定河即固水也後人因漬沙急流淺深不定故更今名唐陳祐詩無定河邊暮笛聲赫連臺畔旅人情函關歸路千餘里一夜秋風白髮生又陳陶詩誓掃匈奴不顧身五千貂錦喪胡塵可憐無定河邊骨猶是春夢裏人
渡瀘辯
孔明出師表五月渡瀘今以為瀘州非朼瀘州古之江陽而瀘水乃今之金沙江即黑水也其水色黑故以瀘名之爾沉黎古志孔明南征由今黎州路黎州四百餘里至兩林蠻自兩林南琵琶部三程至嶲州十程至瀘水瀘水四程至弄棟即姚州也今之金沙江在滇蜀之交一在武定府元江驛一在姚安之左郤據沉黎志孔明所渡當是今之左卻也瑟琶一作虱琶兩林今之卭部長官司也
朐忍辯
漢地理志有朐忍縣顏師古注音劬誤也按說文朐腊挺也其俱反字既從句與地名何干通典作朐月&#63140;忍朐音如順切月&#63140;忍如尹切讀如閏蠢通典之音得之矣而字作朐則因漢志而誤也當从朐乃叶閏字之音朐月&#63140;忍蟲名夔州地多此蟲遂以為名又謂朐月&#63140;忍属漢中亦誤檢地志漢中實無此縣雲安之西三十里萬戶驛下橫石灘上土人云驛之左右朐月&#63140;忍故地也辯文字與辯職方者宜知之古李巽巖朐忍辯可謂互證練考千古之謬矣夫以二字之微以師古許慎杜祐三家尚有誤舛今之不悅學者乃以漫浪視之幾何不為伏獵侍郎乎
右軍帖
王右軍與謝安書云蜀中山川如岷山夏含霜雹校之所聞崑崙之仲也【見輿地志】
朗公谷
太山朗公谷舊名琨瑞溪車頻秦書云沙門竺朗碩學淵通尤明氣緯隱居此谷嘗從隱士張巨和遊巨和常穴居而朗居琨瑞小大起殿舍連樓疊閣雖素飾不同並以靜外致穪

【七十八卷】＋地理三
【地理三】＋禹生石紐 ＋墳墓字異 ＋倉頡冡＋女媧墓＋成湯墓＋郭璞墓＋玊女房＋河圖緯＋驅山鐸＋都鄙 ＋郡縣 ＋棧道 ＋離堆 ＋劍門 ＋壞井田＋井田 ＋甽田 ＋葑田 ＋溝瀆 ＋康浪 ＋鬼方 ＋陽燄 ＋陰火 ＋左擔 ＋桂竹 ＋瀺灂 ＋斟溪 ＋盧睪 ＋石漆 ＋影國 ＋三關 ＋五凉 ＋壦務 ＋鴻溝 ＋醋溝 ＋梅社 ＋雲根 ＋夜郎 ＋紫濛 ＋秦得百二齊得十二 ＋問諸水濱 ＋蘇堤始末 ＋四道三谷 ＋趙州石橋 ＋妬女廟妬婦津 ＋玊峰秘受圖＋玊門夕陽亭＋山谷詩紀地震 ＋子昂太白詩語及峨眉
太史升菴文集七十八卷 成都楊慎著　從子有仁編輯 後學趙開美校
禹生石紐
易林大禹生石夷之野後漢戴叔鸞傳云大禹生西羗水經注禹生於蜀之廣柔縣石紐村今之石泉縣也石紐村今之石皷山其山朝暮二時有五色霞氣又有大禹採藥亭在大業山其地藥氣觸人往往不可到地志不載聞之土人云
墳墓字異
方言凡葬無墳者謂之墓有墳者謂之撫檀弓古者墓而不墳也邯鄲淳曹娥碑丘墓起墳盖言丘其平墓而為高墳也後世以墳墓混為一遂疑其重複改為立墓起墳非也曾見上虞謝狷齋為予言此
倉頡冡
倉頡冡方輿勝覽有數處當以關中馮翊今耀州者為是按皇覽云有倉頡冡在利陽亭南高六丈又聞人牟凖作衛覬碑文云倉頡冡碑大篆書在左馮翊利陽亭南道旁顗金針八分書也
女媧墓
舊唐書天寶十一載六月閿鄉縣黃河中女媧墓因大雨晦冥失所在至乾元二年六月瀕河人聞有風電曉見其墓湧出下有巨石上有雙柳時號風陵堆盖女媧亦風姓也事又見喬潭所撰女媧陵記千萬年後靈異如此補天之說亦或不誣来
成湯墓
劉向奏議云殷湯無葬□失考也後世羅泌路史遂傅會其說按楊誠齋揮塵錄云殷湯葬寶鼎縣今汾州也古尚書注桐宮在湯墓側桐宮今在汾州與寶鼎縣之說相合
郭璞墓
郭璞善地理凡遇吉地必剪爪髮以瘞之故郭璞墓所在皆有
玊女房
梁李公胤益州記云灌江西玊女房下作三石人於白沙郵郵在堰官上立水中刻石要江神曰淺無至足深無沒腰又教民檢江立堰之法曰深淘灘淺則堰
河圖緯
茅山志引河圖要元篇云勾金之壇其間有陵兵病不起洪波不登又曰乃有地脉土良水清勾曲之山金壇之陵可以度世上昇曲城要元篇盖漢世緯書後漢書志注不載其目僅見此焉
驅山鐸
太湖西有山&#63140;乍嶺山有石如卷笮相傳云禹所用牽山笮也會稽又有驅山鐸二事與秦王鞭石成橋相類好怪者傅會之說邪抑古元有此術也
都鄙
都何以訓羙都者鄙之對也左傳曰都鄙有章淮南子云始乎都者常卒乎鄙盖天子所居輦轂之下聲名文物之所聚故其士女雍容閑雅之態生今諺云京樣即古之所謂都相如傳車從甚都是也邊氓所居蕞尔之邑狐狸豺狼之所嗥故其閭閻吝嗇村陋之狀出今諺云野樣即古之所謂鄙老子云眾人皆有以而我獨頑似鄙是也
郡縣
說文曰郡制天子地方千里分為百縣縣有四郡故春秋傳曰上大夫縣下大夫郡至秦始置三十六郡以監縣矣邑君聲釋名郡群也人而群聚也黃義仲十三州記曰郡之言君也改公侯之封而言君者至尊也郡守專權君臣之禮彌崇今郡字君在其左邑在其右君為元首邑以載民故取名於君謂之郡漢官曰秦用李斯議分天下為三十六郡凡郡或以列國陳魯齊吳是也或以舊邑長沙丹陽是也或以山陵太山山陽是也或以川原西河河東是也或以所出金城城下得金酒泉泉味如酒豫章樟樹生庭鴈門鴈之所育是也或以號令禹合諸侯大計東治之山會計國名會稽是也風俗通曰百里曰同總名為縣縣玄也首也從系倒首言當玄靜也釋名又曰縣也懸於郡矣黃義仲十三州記曰縣絃也絃以其直言下體之居隣民之位不輕其誓施繩用法不曲如絃絃聲近縣故以取名
棧道
顏師古曰棧即閣也劉禹錫有山南西道新修驛路記有云我之提封距右扶風觸劍閣千一百里自散關抵褒城次舍十有五自褒而南踰利州至於劍門十有七道塗次舍可見於此又云棧閣凌虛下臨哈呀層崖峭絕枘木垣鐵因而廣之限以鉤闌狹徑深陘從而拓之方駕從容棧閣之制亦可想也歐陽詹棧道銘有云秦之坤蜀之艮□高夾深九州之險也大抵漢中雖是平川東北入長安西南出劍門皆有棧閣之路惟乲洋州子午谷南北正對長安王莽所開唐明皇荔枝路老杜云百馬死山谷至今耆舊悲信為險絕
離堆
全蜀舊志言離堆在灌縣謬矣按史記蜀守李氷鑿離碓【古堆字】避沬水之害按沬水出蜀西南徼外下雅州過嘉定名三江口順流而下敘州重慶安得逆上數百里而害灌縣哉按元和郡國志李氷鑿離堆在雅州離字訛為雅此可證矣千載未有知其誤盖李氷穿三江於灌口廟食于此後人遂以離堆之名移之灌縣耳
劍門
王全斌伐蜀自益光江趨來蘇徑不由劍門入是劍門外又別有一路也
壞井田
世儒罪秦廢井田不知井田之廢始于管介作內政已漸壞矣至秦乃盡壞耳元陳孚題管仲井詩畫野分民亂井田百王禮樂散寒烟平生一勺潢汙水不信東溟浪沃天可謂闡幽之論又九河之壞亦自管仲始詩緯所謂移河為界在齊呂是也
井田
中郎區慱諫莽曰井田雖聖王法其廢久矣周道既衰而民不從秦知順民之心可以獲大利也故灭廬井而置阡陌遂王諸夏迄今海內未厭其敝今欲違民心追復千載絕迹雖堯舜復起而無百年之漸弗能行也天下初定萬民新附誠未可施行區慱之言特告王莽非其人而其實至論也後世儒者必欲行井田何哉
甽田
漢食貨志云后稷始甽田以二耜為耦廣尺深尺曰甽顏籕云甽者田中溝也田溝之法耜廣五寸二耜相耦一耦之伐廣尺深尺謂之甽六甽而為一畝甽即畎也呂覽引后稷書曰能使吾土靖而甽浴土乎又曰上田棄畝下田棄甽又耜慱八寸所以成甽也又曰畝欲廣以平甽欲小以深以此證之則漢志言甽田始于后稷有徵齊民要術又載伊尹甽田法制大抵從后稷其稱伊尹者豈尹嘗用后稷之法以訓民乎
葑田
葑田江淮以南有之淮南子大旱菰封熯菰即菰封即葑也旱燥故菰封亦乾也菰葑根相結而生歲久浮於水上根最繁而善糾結以土泥著上刈去其蔓枯時以火燎便可耕種吳闞駰十三州志云百粵嶺南有駱田駱音架王氏農書架田即葑田以木縳架為曲田浮水面以葑泥附木上而成田其田隨水上下故南方有盜田之訟也○按葑田自古有之周禮三農鄭氏注云三農山農澤農平地農澤農即種下隰及葑田者也又云澤草所生種之芒種郭璞江賦云摽之以翠蘙泛之以游菰播匪蓻之芒種挺自然之嘉蔬鱗被菱荷攢布水菰翹莖瀵蕋濯穎散裹隨風猗萎與波潭沲流光潛暎景炎霞火此十一句皆指葑田言也不然則隨風與波之句何所指乎景炎霞火即海賦所謂陰火潛然也草木之根汨泥與沙浮於水中遇夜則生光管寧浮海附陰火之光彩是也
溝瀆
易坎為水又為溝瀆欲行水者用溝所以為澇之備欲停水者用瀆所以為旱之備溝之一字从冓冓之為言搬也去水之害如搬棄也瀆之為字从賣賣之杜少陵愁坐詩云葮萌氐種迥左擔大羊屯葮萌左擔皆地名葮萌人皆知之左擔人罕曉也太平御覽引李充蜀記云蜀山自綿谷葮萌道徑險窄北來擔負著不容易肩謂之左擔道觧者數十家無一知者又妄易左作立可笑【又益州記陰平縣有左擔道其路至險自北來者擔在左肩不得度右肩也陰平在今之文縣】
康浪
甯戚飯牛歌康浪之水白石爛康浪水在今山東見一統志可考今樂府誤作滄浪之水滄浪在楚與齊何干涉也駱賓王文云觀梁父之曲識臥龍於孔明聽康浪之歌得飯牛於甯戚此可以證近書坊刻駱集又妄改康浪作康衢自是堯時事與甯戚何干涉也
鬼方
高宗伐鬼方之事惟見於易鬼方極遠之國即莫靡之属也蒼頡篇曰鬼之為言遠也世本黃帝娶於鬼方氏漢匡衡疏云成湯化異俗而懷鬼方意者湯時鬼方已內属於式圍之中而復叛於中衰之日故高宗伐之以中興殷道也又西羗傳曰殷室中衰諸侯背叛至於武丁征西戎鬼方三年乃克故其詩曰自為言櫝也鍾水之利如韞櫝也矯揉水之性而為溝瀆亦猶矯揉木之性而為弓輪聖人所以範圍五行而曲成萬物也周禮考工記凡溝逆地防謂之不行水属【音注不理遜謂之不行】又曰梢溝三十里而廣倍又曰凡行奠水罄折以參伍所謂水属者属溝洫也所謂梢溝者溝末也溝遠而不倍不足以容水水行不罄折不足以殺其勢觀黃河千里一大曲百里一小曲則溝洫之罄折可知矣是雖矯揉亦出自然反是則漢之鴻隙陂梁之浮山堰矣孟子所言過顙在山非止為喻盖桔槔&#61783;&#63139;斗斗古有為之者漢陰丈人所以目之為機事也
陽燄
素問云澤中有陽燄如火烟騰騰而起於水面者是也盖澤有陽燄乃山氣通澤山有陰靄乃澤氣通山
陰火
海中漉出魚蜃置陰處有光初見以為恠嘗推其義盖鹹水所生凡海中水遇陰晦波如然火滿海以物擊之迸散如星有月即不復見木玄虛所云陰火潛然豈謂是乎【嶺表錄異】
左擔
彼氐羗莫敢不來王是其証也竹書絕年周公伐西洛鬼戎按今貴州有羅鬼夷俗又呼貴州為鬼州椘詞得人肉而祀以其骨為醢紂醢脯九侯亦效夷虐也今貴州以牛馬骨漬之經年候其柔脆如笋其氣逆於人鼻以為上品供客謂之賈鬼【賈閣字上聲呼】亦此類也
桂竹
零陵記云桂竹之野產桂竹來風防露上合下疏每日一出羅紈金翠按其地今之貴州也初名桂竹之野竹譜作筀竹後訛為貴竹今又訛竹為州云
瀺灂
瀺灂涔灂漰灂澩灂皆水聲也
斟溪
王韶之始興記連州水下流有斟溪一日十溢十竭安寧州有潮泉一日三溢三竭貴州城外有漏汋一日百盈百涸應漏刻焉
盧睪
吳起云夏桀之國盧睪在其北伊洛出其南注云盧睪地名慎按北方謂水黑曰盧睪即古皋字盧睪即盧溝也溝與皋音相近桀都安邑盧溝正在其北盧睪龍皆北方水名又湛盧劍名言湛然如水黑也盧橘亦以色黑名之可以互證
石漆
延州高奴縣有石脂水水膩浮水面如漆採以膏車及炷燈謂之石漆宋時用以燒煙造墨謂之延州石液刻於墨上與近日蜀中火井汲出硫黃油皆異產也
影國
後梁為北魏影國猶云附庸
三關
元志云燕有三關曰松亭關【今之倒馬関】曰古北口曰居庸關周世宗一日下三關在顯德六年遼之應曆九年也其三關則益津關【今之霸州】瓦橋關【今之雄縣】淤口關【今之河間】會有疾而還遼之胡運未終乎世宗之英武唐太宗之亞也宋藝祖不能望其下風矣
五凉
晉時張轨據河西【今甘州】為前凉呂光繼之為後凉暠遷酒泉【今之肅州】又遷沙州【去肅州八百里于今沒於狄】號西凉沮渠蒙遜張掖今鎮番衛號北凉禿髮烏孤據姑臧【今之西寧】號南凉唐呂溫詩樓高望五凉
壦務
栢人城東北有一孤山闞駰十三州志以為舜納于大麓即此山栢人城西有碑漢桓帝時徐整所立銘曰上有壦務山王橋所僊壦音權務即旄丘之旄也魏收為趙州莊嚴寺碑壦務之精即用此事
鴻溝
鴻溝今之榮陽符離今之靈壁問其縣人亦或不知
醋溝
唐岑參詩鴈塞通塩澤龍堆接醋溝方回云塩澤人皆知之醋溝人所未知也非惟人未知方回盖亦不知為此言以掩後人耳考闞駰十三州志山氏城北為高踰淵又東北醋溝水出焉水在中牟塩澤見漢書【郭緣生述征記醬魁城至醋溝凡十里】
梅社
宋國有梅社宋國有梅社【此名甚新】太社惟松東社惟桐南社惟梓西社惟槐則梅社盖北社也
雲根
古詩黕黕布雲根森森散雨足雲生於石故名石曰雲根沈約賦戶接雲根庭流松響杜詩井邑住雲根賈島詩移石動雲根元魏裴粲傳栖素雲根餌芝清壑
夜郎
漢夜郎縣属牂牱郡唐書珍州牂牱郡本且蘭國在今播州界珍州在今施州歌羅寨夜郎在桐梓驛西二十里有夜郎城碑尚在字已漫滅
紫濛
宋人送中國使臣使契丹詩以青瑣對紫濛人多不知其出處安晉書慕容氏自云有熊氏之裔邑於紫濛之野盖以慕容比遼是時宋遼方結好故雖送別紀行之詩略不涉譏剌之言此用紫濛字亦隱而妙矣方虛谷注云紫濛虜中舘名盖隔壁妄猜之言爾
秦得百二齊得十二
漢書田肯曰秦形勝之國也帶河阻山縣隔千里持戟百萬秦得百二焉夫齊東有瑯瑘即墨之饒南有泰山之固西有濁河之限北有勃海之利地方二千里持戟百萬縣隔千里之外齊得十二焉此東西秦也應邵曰言河山之險與諸侯相縣隔絕千里也所以能禽諸侯者得天下之利百二也蘇林曰百二得百中之二二萬人也秦地險固二萬人足當諸侯百萬人也顏師古曰縣隔千里應說得之秦得百二蘇說是恘又曰秦得百二二萬人當諸侯百萬人也齊得十二二十萬人當諸侯十萬人也所以言懸隔千里之外者除去秦地而齊乃與諸侯計利便也右舊說如此近日程秦之云田肯之語蕳隱故諸家之說紛然肯謂百二也者言地據險而人力倍苟得百矣則其力可二是得百人則其力倍之如二百人也齊得十二理亦猶是也若定其讀當以得百為一句而二焉自為一句也十二亦然皆言人力半而必可倍正一理矣而必更易其語如此詰屈者別有理也秦險之出國境遠矣自函谷以及潼關近八百里其右阻河其左傍山兩面河山夾險敵來犯關也常在千里之外故能得百而二之以為二百其力可常也若手齊亦有險矣然而地遠力分若未能踰其所恃之險則十萬人之力亦可倍之以為二十萬矣若敵人來犯已在千里之內則險阻已自不全故雖得十亦不能遽為二十之用也故秦中得百而二常在定險之內齊之得十而二則在敵未犯險之前此其分別險要而剖白言之不一律也此正古文之出奇者不可以易言也慎按百二十二之語後世亦多此例如云軍士奮勇無不一當百如云一夫當關萬夫莫開又當百錢亦曰百一錢言一可當百也當十錢曰百十錢言十可當百也程語自明不必破前說耳
問諸水濱
左傳屈完對管仲云君其問諸水濱杜預曰當時漢水未属楚李善夷曰杜之注其為謬哉且楚實殷之始封楚苦縣瀨鄉在漢水東北則漢水於西周之際豈未属楚乎又詩云奮伐荊楚罙入其阻鄭注云罙入方城之阻也方城在今漢水北豈昭王時未属楚乎屈完以齊桓所問之大不敢他對但請自問於水濱而人莫之知也漢水實属楚也久矣
蘇堤始末
東坡先生在杭州穎州許州皆開西湖而杭湖之功尤偉其詩云我在錢唐拓湖淥大堤士女爭昌丰六橋橫絕天漢上北山始與南山通忽驚二十五萬丈老葑席卷蒼雲空此詩史也而注殊略今按宋長編云杭本江海之地水泉鹹苦唐刺史李泌始引西湖水作六井故井邑日富及白居易復浚西湖所溉千餘頃然湖水多葑近歲廢而不理湖中葑田積二十五萬餘丈而水無幾矣運河失湖水之利則取給於江潮潮渾濁多淤河行闤闠中三年一淘為市井大患而六井亦幾廢公始至浚茅山塩橋二河以茅山一河專受江潮以塩橋一河專受湖水復造堰閘以為湖水蓄泄之限然後潮不入市間至湖上周視良久曰今願去葑田葑田如雲將安所置之湖南北三十里環湖往來終日不達若取葑田積之湖中為長堤以通南北則葑田去而行者便矣堤成杭人名之曰蘇公堤云合是觀之則公之有功杭人大矣予昔在京問之杭之士夫亦不知今閱公詩注亦略故詳注之嗚呼治水之難久矣宋之世修六塔河二股河安石以范子淵李仲昌專其事聽小人李公義宦官黃懷忠之言用鐵龍瓜濬川杷天下皆笑其兒戲積以數年糜費百十萬之錢穀漂沒數十萬之丁夫迄無成功而猶不肯止至其績敗功圯而姦臣李清臣為考官猶以修河問策欲掩護之甚矣宋之君臣愚且戇也視東坡杭湖穎湖之役不數月之間無糜百金而成百世之功其政事之才豈止十倍時流乎公又欲鑿石門山運河以避浮山之險當時妬者盡力排之又欲於蘇州以東鑿挽路為千橋以迅江勢亦不果用人皆恨之噫難平者事古今同一嘅矣
四道三谷
何仲默三秦志曰自秦入蜀有三谷四道三谷者其西南曰褒谷南曰駱谷從洋入東南曰斜谷從郿入其所從皆殊舊志謂首尾一谷非是其棧道有四出從成和階文出者為沓中陰平道鄧艾伐蜀由之從兩當出者為故道漢高帝攻陳倉由之從褒鳳出者為今連雲棧道漢王之南鄭由之從城固洋縣出者為斜駱道武侯屯渭上由之此四道三谷者關南之險阨攻取所從來固矣【舊志云駱谷儻谷同谷褒谷斜谷同一谷】
趙州石橋
趙州石橋望之如初月出雲長虹飲澗
妬女廟妬婦津
妬女者介之推妹也廟在并州壽陽縣妬婦津在洛水劉伯玊妻死投此水為神
玊峰秘受圖
星之形我之氣應我心為我衛作我吉因我勢作我凶因我弊
玊門夕陽亭
玊門地在成皋戰國策武王有玊門之難比文王有羑里之厄其後漢高帝榮陽之敗亦獨與滕公逃出成皋玊門此一玊門也聖賢之君兩危矣董卓舉兵犯關脅詔使种邵之於夕陽亭而晉之亂亦由荀&#63150;日耳力&#63151;教賈兗夕陽亭餞席之一言此一夕陽亭也而漢晉兩凶渠相踵惡地固應爾耶
山谷詩紀地震
邇來后土中夜震有似巨鼇復戴三山遊傾墻摧棟厭老弱冤聲未定隨洪流地文劃劙水觱沸十戶八九坐魚頭稍聞澶淵渡河日數萬河北不知虛幾州山谷此詩作於紹聖之年地震之異如此而史不書
子昂太白詩語及峨眉
陳子昂詩飛飛騎羊子胡乃在峨眉又云眇然坐何慕吾蜀有峨眉又曰峨眉杳如夢仙子曷由尋李太白蜀道難云西當太白有鳥道可以橫絕峨眉顛贈僧行融云梁日湯惠休常從鮑照遊峨眉史懷一獨映陳公出卓絕二道人結交鳳與麟送友人之羅浮云爾去之羅浮我還憩峨眉中道濶萬里霞月遙相思登峨眉山云蜀山多仙山峨眉&#62674;&#63141;貇難匹青冥倚天開彩錯疑畫出冷然紫霞賞果得錦囊術雲間吟瓊簫石上弄寶瑟平生有微尚歡咲自此畢烟雲如在眼塵累忽相失儻逢騎羊子携手凌白日峨眉山月歌云月出峨眉照蒼海與人萬里長相隨黃崔&#63140;鳥樓前月華白此中忽見峨眉客峨眉山月還送君風吹西到長安陌粉圖山水歌云峨眉高出西極天絕句云峨眉山月半輪秋二公皆吾蜀人而注想留詠於峨眉中丞明崖張公曾有遊峨之約疾阻未果書此以寄以示終成寄遊之意云

【七十九卷】＋花木一
【花木一】＋瓊花 ＋楟花 ＋蓬花 ＋梨花 ＋海紅花＋欵冬花＋伊蘭花＋石楠花＋簷蔔花＋旌節花＋末利 ＋蘇密那花 ＋荔枝 ＋荔枝六言 ＋杜工部荔枝詩 ＋曾子固荔枝狀 ＋沐繼軒荔枝詩 ＋蜜雲龍＋紅姑娘＋長卿簡子 ＋虞羙人草 ＋靡草 ＋蘭草 ＋護門草＋虎湏草＋烏昧草＋艮嶽八芳 ＋伊蒲伊蘭 ＋鬘華鬢嬌 ＋傍植側生 ＋五出六出 ＋綿花之始 ＋木綿 ＋芋栗 ＋蘭槐 ＋苦菜 ＋蒟醬 ＋御梨 ＋榮木 ＋茶子 ＋龍鍾 ＋鷄菌 ＋鬣葵 ＋豨首 ＋顛冬 ＋包茅 ＋負茲 ＋剌蜜 ＋萬年枝＋合浦杉＋菱芰辨＋稷之名＋花九錫＋優曇鉢＋花足曰萼 ＋黃花開四季＋橘柚蒲桃橄欖
太史升菴文集七十九卷 成都楊慎著　從子有仁編輯 後學趙開美校
瓊花
楊州有蕃釐觀觀中有瓊花即陳後主所謂玊樹後庭花曲云瓊樹朝新也其花後萎好奇者云瓊花無種過矣宋傅子容詩云比王&#63140;易如礬糹&#63140;忽未嘉要湏慱物似張華因看異代前賢帖知是唐昌玊蕋花注云唐楊汝士云唐昌觀玉蕋以少故貴王汝玊名為玉蕋王介甫名為王&#63140;易花取其色白也山谷名曰山礬以其可以供染也即今之梔子花佛經名薝蔔花本草名越桃劉禹錫詩玊女來看玊樹花異香先引七香車攀枝弄雪頻回首驚怪人間日易斜張籍詩云五色雲中紫鳳車尋仙來到洞仙家飛輪回首無縱跡惟見斑斑滿地花王建詩一樹瓏璁玊刻成飄廊點地色輕輕女冠夜覓香來處惟見堦前碎月明注云唐元和中唐昌觀中玊蕋花盛開有仙女來遊棷數枝飄然而去余謂此說未必然盖因劉張詩有玊女雲車飛輪回首之句遂傳會其說又因仙女取花飄然而去遂傳會天下無種之說不知詩人詠物托言也滇雲處處有之村姑采插盈路仙女亦何多乎
楟花
孝子傳尹伯奇採楟花以為食注楟花山梨也山梨今名棠梨其花春開採之日乾瀹之可充蔬
蓬花
蓬花如毬風起則轉【太白詩注】
梨花
梨花有二種瓣圓而舒者其果必甘缺而縐者其果必酸此園丁有驗之言亦物理也
海紅花
菊莊劉士亨詠山茶詩云小院猶寒未暖時海紅花發景遲遲半深半淺東風裏好似徐熙帶雪枝盖海紅即山茶也而古詩亦有淺為玊茗深為都勝大曰山茶小曰海紅
欵冬花
欵冬花即爾雅所稱莬奚顆凍者紫赤華生水中十二月雪中出花郭緣生述征記云洛水至冬凝厲則欵冬茂悅層氷之中傅咸欵冬賦序曰余曾逐禽登于此山于時仲冬氷凌盈谷積雪被崖顧見欵冬曄然始敷佛經云朱炎鑠石不靡蕭丘之木凝氷慘憟不凋欵冬之花乃知唐詩僧房逢著欵冬花正十二街頭春雪時也詩人之興于時物如此
伊蘭花
蜀中有花名賽蘭香花小如金粟特馥烈戴之髮髻香聞十步經月不散曾少岷為余言此花之香冠于萬卉但名不隹余按佛經云天末香莫若牛頭旃檀天澤香莫若詹糖薰陸天華香莫若殸&#63139;禾蒲伊蘭則伊蘭即此花也西域以之供佛後漢書所謂伊蒲之供也蒲即菖蒲花世不恒有貴其難得耳
石楠花
李白詩風掃石楠花魏玊花木狀言石楠野生二月者花實如燕子曲阜古城顏回墓上有石楠二株大三四十圍土人云顏子手植之木
簷蔔花
簷蔔花即梔子花也陶隱居云其花剪刀六出刻房七道
旌節花
太平廣記引黎州圖經云黎州漢源縣琉璃城有旌節花去地二三尺行行皆如旌節蘇子由詩綠竹琅玕色紅葵旌節花借喻葵形非謂旌節即葵也
末利
茉莉花見檿稽含南方草木狀稱其芳香酷烈此花嶺外海濱恒多自宣和中名著艮嶽列芳草八此居一焉八芳者金蛾玊蟬虎耳鳳尾素馨渠那茉莉含笑也洛陽名園記云遠方奇卉如紫蘭抺厲王梅溪集作沒利又作抹利陳止齋集亦作沒利朱文公集作末利洪景盧集作末麗佛書翻譯名義云末利曰鬘華堪以飾鬘北土云奈晉書都人簪奈花云為織女帶孝是也則此花入中國久矣
蘇密那花
佛經謂柳曰&#60997;俱律陀木覆盆子花曰蘇蜜那花余題大理三塔槷佛會云&#60997;俱律枝洒淨蘇蜜那花點燈用此二事也
荔枝
白樂天荔枝圖曰荔枝生巴峽間形狀團團如帷盖葉如桂冬青花如橘春榮實如丹夏熟朵如蒲桃核如琴軫殼如紅繒膜如紫綃瓤肉潔白如氷雪漿液甘酸如醴酪大略如彼其實過之如離本枝一日色變二日香變三日味變四五日外香色味盡去也此文可歌可詠可圖可畫歐陽公詠荔枝詞曰絳紗囊裡水晶丸亦妙
荔枝六言
曾吉甫荔子六言二首其一云蕉子定成噲伍梅丸應愧盧前金谷危樓魂斷白州舊井名傳其二云紅皺解羅礻&#63140;需處清香開玊肌時繡嶺堪憐妃子苧蘿不數西施
杜工部荔枝詩
杜子羙詩側生野岸及江蒲不熟丹宮滿玊壼雲壑布衣鮐背死勞生害馬翠眉須杜公此詩盖紀明皇為貴妃取荔枝事也其用側生字盖為庾文隱語以避時忌春秋定哀多微辭之意非如西崑用僻事也末二句盖昌黎感二鳥之意言布衣抱道有老死雲壑而不徵者乃勞生害馬以給翠眉之湏何為者耶其旨可謂隱而彰矣山谷謂雲壑布衣指後漢臨武長唐羗諫止荔枝貢者此俗所謂厚皮饅頭夾纸燈籠矣山谷尚如此又何以責黃鶴蔡夢弼輩乎
曾子固荔枝狀
陳紫出興化軍祕書省著作佐郎陳琦家於品為第一江緣出福州類陳紫差大而香味盖為次也方紅徑可二寸色味俱羙荔枝之大無出此者歲生一二百顆而已出興化軍尚書屯田郎中方蓁家紫種自陳紫實大過之出興化軍小陳紫實差小出興化軍宋公荔枝實陳紫而小甘羙亦如之出興化軍宋氏世傳其木已三百歲藍家紅泉州第一出尚書都官員外郎藍丞家周家紅初於興化軍為第一及陳紫方紅出而周家紅為次何家紅出漳州何氏法石白出泉州法石院色白其大次於藍家紅綠核出福州荔枝核紫而此獨核綠圓丁香丁香荔枝皆旁蒂大而小銳此獨圓而味尤勝右十四種皆次第著於錄虎皮色紅而有青斑類虎皮出福州牛心以狀名之長二寸餘皮厚肉澀出福州惟一本玳瑁色紅而又有黑點類玳瑁出福州城東硫黃以色類硫黃朱杮色朱如柿出福州蒲萄荔枝穗生一穗之實至二三百顆然其品殊下蚶殼以狀名龍牙長可三四寸彎曲如瓜牙而無瓤核出興化軍然不常有水荔枝漿多而淡出興化軍蜜荔枝以甘為名然過於甘丁香荔枝核如小丁香大丁香殼厚色紫味微澀出福州天慶觀雙髻小荔枝每朵数十皆並蒂雙實真珠荔枝團白如珠無核荔枝之最小者十八娘荔枝色深紅而細長閩王王氏有女第十以好食此因而得名女家在福州城東報國院冖&#63139;豕旁猶有此木或云物之羙少者為十八娘閩人語元人詩青銅三百一斗酒荔枝十八誰家娘將軍荔枝五代時有此官者種之因以得名出福州釵頭顆荔枝顆紅而小可施釵頭粉紅荔枝荔枝深紅而此以色淺為異中元紅實時最晚因以得名火山荔枝本出南越四月熟穗生味甘酸肉簿閩中近年有之右二十種無次第荔枝三十四種或言姓氏或言州郡或皆識其所出或不言姓氏州郡則福泉漳州興化軍皆有也一品紅言於荔枝為極品也出近歲在福州州宅堂前狀元紅言於荔枝為第一出近歲在福州報國寺
沐繼軒荔枝詩
國朝武將能詩者洪武中孫炎其後湯東谷胤績廣帥王一清定襄郭登人皆知之雲南都督継軒沐璘字學皇象畫學米元章詩學六朝盛唐以僻遠人罕知之余嘗選其數絕句子皇明詩抄其詠臨安荔枝長篇云建水夫何如厥土早而熱蠻花開佛桑候禽罷鶗鴂莽雲覆溟濛梅雨茲霠翳接地茂緗枝遮空舒黛葉翠保霑焜煌錦幄風掀揭香麝忌經過飛鼺防□竊勁雛赤膚脫肥□瓊穰□明璫恠可飡氷丸訝許嚙真珠堆綠雲瑇瑁乘綵纈鳳瓜天下奇龍牙眾中傑飽食慙素飡長吟望林樾
蜜雲龍
東坡有蜜雲龍山谷有矞雲龍皆茶名也【竹坡詩話】
紅姑娘
徐一夔元故宮記云棕毛殿前有野果名紅姑娘外垂絳囊中含赤子如珠甜酸可食盈盈繞砌與翠草同芳亦自一愛○慎按此果京師尤多市人鬻之為閨人小兒之玩紅姑娘之名不改也
長卿簡子
予往歲在大理與姜孟賓讀蕭子雲賦有長卿晚翠簡子秋紅之句孟賓吳人愽學予舉以問曰長卿則草中徐長卿藥名是也簡子亦必草木名出何書耶孟賓亦不能知乎取本草徧檢之無有也近觀齊民要術云簡子藤生緣樹木實如梨赤如鷄冠核如魚鱗取生食之淡泊甘苦乃知子雲引用必此物也聊筆于此王應麋嘗言得一異事如獲一真珠舩恨不與孟賓散帙共欣賞耳
虞羙人草
賈氏談錄云褒斜谷中有虞羙人草狀如鷄冠花葉相對益州草木記云雅州名山縣出虞羙人草唱虞羙人曲應拍而舞酉陽雜俎云舞草出雅州益州方物圖贊虞作娛唐人舊曲云帳中草草軍情變月下旌旗亂攬衣推枕愴離情遠風吹下楚歌聲正三更烏騅欲上重相顧豔態花無主手中蓮鍔凜秋霜九泉歸去是仙鄉恨茫茫宋黃載萬和云世間離恨何時了不為英雄少楚歌聲起霸圖休野葛荒葵老吳城暮玊貌知何處至今芳草解婆娑只有當時魂魄未消磨
靡草
月令靡草死呂氏春秋云孟夏之昔殺三葉而黍大麥注昔終也三葉薺苨葶藶菥蓂也見三禁死則大麥可穫矣月令本出自呂氏即以其書解之為宜董仲舒云葶藶枯于仲夏欵冬華于嚴霜
蘭草
古樂府蘭草自然香生於大道傍腰鎌八九月俱在束薪中孟郊詩昧者理芳草蒿蘭同一鋤實本古樂府意
護門草
王筠寓直詩霜被守宮槐風驚護門草物類志曰護門草出常山取置戶下或有過其門者草必叱之一名百靈草
虎湏草
龍湏草可為席出虎丘寺虎湏草可為燈炷出金華府春草巖
烏昧草
范文正公安撫江淮進民間所食烏昧草乞宣示六宮傳諸戚里以抑奢侈烏昧草即今野燕麥淮南謂麥曰昧故史從音為文
艮嶽八芳
金蛾玊蟬虎耳鳳尾素馨渠那茉莉含笑
伊蒲伊蘭
西域以以為伊字最尊如中國天子也蒲曰伊蒲蘭曰伊蘭皆加以尊稱○伊蒲色即優婆塞中國譯為近住○伊蘭即中國賽蘭香也以其香無比故曰伊蘭
鬘華鬢嬌
末利花一名鬘華見佛經錦帶花一名鬢嬌見成都古今記
傍植側生
左思蜀都賦旁植龍目側生荔枝故張九齡賦荔支云雖觀上國之光而被側生之誚杜子羙絕句云側生野岸及江蒲不熟丹宮滿玊壼諱荔枝為側生雖本之左思張九齡然以時事不欲直道也黃山谷題楊妃病齒云多食側生損其左車則特好奇耳
五出六出
冬至陰極陽生梅桃李杏花皆五出也夏至陽極陰生威靈仙鹿&#62681;&#63139;忩射干凈瓶蕉梔子花皆六出也出音綴
綿花之始
通鑑梁武帝木綿皂帳史炤釋文云木綿江南多有之以春二三月下種既生湏一月三薅至春生黃花結實及熟時其皮四裂其中綻出如綿土人以銕鋋碾去其核取如綿者以竹為小弓長尺四五寸許牽弦以彈綿令其勻細卷為筒就車紡之自然抽緒如繰絲狀織以為布按此即今之綿花也○綿有三一曰丝綿出于蠶緝一曰木綿出于交廣名班枝花三曰草綿史炤釋文所言形狀是而以解木綿則非也其曰竹為小弓長尺四五寸今之制綿花弓長五六尺以羊腸為弦彈之聲如晴雷朱以真有弓弸弸綿一首可證今之綿弓勝于舊矣丘文莊謂綿花元始入中國殆未考史炤之說也
木綿
唐李啇隱詩木綿花發鷓鴣飛又王叡詩纸錢飛出木綿花南中木綿樹大盈抱花紅似山茶而蕋黃花片極厚非江南所藝者張勃吳錄云交趾安定縣有木綿榼實如酒杯口有綿可作布按此即今之班枝花雲南阿迷州有之嶺南尤多注廣洋有班枝花曲
芋栗
芋栗木果也莊子所謂徂公賦芧者今訛作茅栗沈存中嘗辨其非杜詩園收芧栗未全貧正指此物今以芧栗解作蹲鴟之芋一何遠哉
蘭槐
荀子云蘭槐之根是為芷大戴禮蘭氏之根懷氏之苞漸之脩矣君子不近庶人不服注蘭槐香草名槐又作懷本草云蘹者即杜衡也又名衡薇香唐詩情人一去無窮已欲贈蘹香恨不逢即此也
苦菜
月令四月苦菜秀今人多不識其的為何物也考神農本草一名荼草一名游冬凌冬不死詩云誰謂荼苦又堇荼如飴爾雅云荼苦菜是也又顏氏家訓引易通卦驗玄圖云苦菜生于寒秋經冬歷春乃成一若游冬葉似苦苣而細斷之有白汁花黃似菊又按唐王氷注素問引古月令四月吳葵華而無苦菜秀一句本草吳葵龍葵析為二條其形與性所說不殊孫真人千金方治手腫亦用吳葵唐本草注吳葵云即關河間謂之苦菜者亦既曉了矣乃復分苦菜龍葵二條何耶俗作鵞兒菜又名野苦蕒
蒟醬
含含南方草木狀云蒟醬蓽茇也大而紫曰蓽茇小而青曰蒟醬可以調食故曰醬今永昌人猫以蓽茇為豆豉是可証也自本草注以蒟醬為檳榔蒌子非也佐檳榔蒌子自名扶留藤見蜀都賦草木狀亦具列于檳榔條下與蒟醬全不同
御梨
文選魏都賦中山郡出御梨王昌齡詩霜飛天苑御梨秋
榮木
爾雅注榮木梧桐也橐鄂皆五陶詩冉冉榮木結根于茲是也或以為榮華失之
茶子
傅巽七誨峘陽黃梨巫山朱橘南中茶子西極石蜜茶子觸處有之而永昌產者味佳乃知古人已入文字品題矣
龍鍾
龍鍾竹名年老曰龍鍾言如竹之枝葉搖曳不能自禁持也
鷄菌
蔡氏毛詩名物解引莊子云鷄菌不知晦朔今本作朝菌○鷄菌菌如鷄冠也與莊子云牂生于突義相叶故雲南名佳菌曰鷄堫鳥飛而歛足菌形如之故以鷄名有以也
鬣葵
椶櫚一名鬣葵又曰蒲葵
豨首
爾雅茢薽豕首呂氏春秋云豨首生而麥苶葉神農本草經云夏至之日豕首茱萸先生豕首圖經藥錄謂之天名精一名天蔓菁名精即蔓精轉語也又名蟾蜍蘭今俗名豨薟草也又蠡實亦名豕首即月令所謂荔挺也以冬至生與此同名異物
顛冬
山海經小陘之山有草名&#62681;&#63139;岡赤莖白華如顛冬也顛冬天門冬也
包茅
左傳尔貢包茅不入包茅山在麻陽茅生脊孟康曰靈茅楊雄曰璚茅三脊也爾雅謂之藐廣雅謂之茈薂本草云生楚地三月採陰乾徭人以社前者為佳名鴉啣草
負茲
諸侯疾稱負茲茲草也猶言負薪言有疾不能負草也又云布茲注云茲蓐席也然則負茲者盖言有病而坐蓐伏簀也予觀荀子正論篇云琅玕龍茲華瑾以為實注龍茲即今之龍湏席或曰茲與髭同徐廣茲者籍席之名列女傳琅玕龍疏疑龍疏即龍茲隋書焬帝吹誇示諸番酋長以中國之華盛賣菜者亦籍以龍湏席注龍湏草織戊席也淮上安慶府居人多能織龍湏席史記索隱茲公明草也龍湏草又有此名亦奇
剌蜜
梁四公子記高昌國遣使貢蜜梁武帝遣杰公迓之謂之曰剌蜜是塩城所產非南平城者使者不能諱帝開杰公對曰南平羊剌無葉其蜜色白而味甘鹽城羊剌葉大其蜜色青而味薄是以知其偽也杰字止見此音曷今人以為豪傑之傑誤矣
萬年枝
謝眺詩風動萬年枝唐詩青松忽似萬年枝三體詩注以為冬青非旨草木疏云檍木枝葉可愛二月花白子似杏今官園種之取億萬之義改名萬歲樹即此也
合浦杉
劉欣期交州記云合浦東百里有一杉樹葉落隨風入洛陽城內漢時有善相者說此休徵當出王者特遣人伐樹庾信詩傳聞合浦葉遠向洛陽飛吳均詩三秋合浦葉九月洞庭枝薛道衡吳趨行杉葉朝飛向京洛文魚夜過歷吳州皇甫冉詩心隨合浦葉命寄首陽薇楊盈川文合浦杉葉飛向洛陽始興鼓木徙于臨武事皆本此始興鼓木見水經注
菱芰辨
武陵記四角三角曰芰兩角曰菱其字不一今按菱乃今之菱角芰乃今之鷄頭楚詞緝芰荷以為衣若是茭葉何可以為衣乎又屈到嗜芰盖决明之菜非水中之芰也審矣緣椘人名菱為芰所以致後世之紛紛也
稷之名
稷五穀之長故陶唐之世名農官為后稷其祀五穀之神與社相配以為五穀不可徧祭故祭其長以該之稷又名齊或為粢故祭祀之號稷曰明粢而言粢盛者本之禮運粢醍在堂是也稷又名穄呂氏春秋飯之羙者有陽山之穄然則稷也粢也穄也字有古今異文語有輕重殊音耳以上羅端良說嗚呼周公大聖也而曰明農則農亦未易明樊遲聖門高弟也而曰學稼則稼亦未易學丈人隱于農者也亦云五穀不分五穀誠未易分也而况芝英乎
花九錫
羅虬作花九錫云一曰重頂幄障風二曰金錯刀剪折三曰甘泉浸四曰玊缸貯五曰雕文臺座安置六曰畫圖寫七曰豔曲翻八曰羙醑賞九曰新詩詠且曰亦湏蘭蕙梅蓮乃可披襟若芙蓉躑躅水仙石榴之類何錫之有
優曇鉢
佛書所言優曇鉢羅花其說漫幻不可知今廣東新興縣有優曇鉢似枇杷無花而實即蜀中無花果也
花足曰萼
或問花蒂何以曰跗曰蒂者花足也故其字從足束晢補亡詩白華素足亦指花蒂為足也韋&#63140;&#62371;字從&#62371;&#62371;音吁與華字不同今作韡非韡從韋為義從華為聲古者聯墻之履曰韡今俗作靴韡字從&#62371;為義從韋為聲&#62371;草木下垂也非精于六書者不能別此
黃花開四季
花之色無有同者惟黃者必開於土旺四季之月春季則棠隸夏季則黃葵秋季則菊冬季則蠟梅
橘柚蒲桃橄欖
梁使徐君房元魏使陳昭各言方物君房問昭曰蒲桃味何如橘柚答曰津液奇勝芬香减之君房曰金衣素裏見苞作貢向齒自消良應不及此南人重橘柚而輕蒲桃也魏文帝詔示群臣曰中國珍果甚多蒲桃當未夏涉秋尚有餘暑醉酒宿酲掩露而食甘而不飴脆而不酸冷而不寒味厚汁多除煩觧倦釀以為酒甘於麯蘖醉而易醒道之固已流涎况親食之耶南方有橘正酸裂人牙時有甜耳他方之果寧有匹者此北人譽蒲桃而貶橘柚也東坡橄欖詩待得餘甘回齒頰巳輸崖蜜十分甜北人不喜橄欖南人語之曰橄欖回味北人咲曰待他回味時我棗兒巳甜了半日矣坡詩盖戲用此語坡詩又云人生所遇無不可南北嗜好知誰賢可謂達人之言矣

【八十卷】＋花木二
【花木二】＋荷＋桐＋葵＋&#62681;&#63139;旦＋桂＋桂子 ＋荔蘿 ＋薜荔 ＋翠茿 ＋翠菅 ＋紫梨 ＋盧橘 ＋檽棗 ＋華苹 ＋陳枚 ＋稴穇 ＋禾&#63140;夷稗 ＋芡華 ＋眢豆 ＋榿木 ＋蒲柳 ＋西瓜 ＋錦竹 ＋扶竹 ＋筀竹 ＋竹實 ＋碧桐杯＋蘘荷子＋五加皮＋君子樹＋君遷樹＋共枕樹＋四海亭＋梅竹軒＋黃柑啟＋&#61630;白韭黃 ＋萬條寒玊 ＋侯騷蠡薺 ＋桂&#61242;&#63139;磊蓼蟲 ＋男青女青 ＋蔓菁變蓮 ＋草龍珠帳 ＋柳丝揪線 ＋睡蓮舞草 ＋杉錦梀綾 ＋菊有兩種 ＋兔丝燕麥 ＋范堅石榴賦＋&#62694;&#63139;思簩即澀勒＋根柢即根蔕＋樹藝之法 ＋藙即艾子 ＋如何隨刀而改味＋二十四番花信風
太史升菴文集八十卷成都楊慎著　從子有仁編輯 後學趙開美校
荷荷芙蕖【又名芙蓉】
其莖茄其葉蕸其本蔤其花為菡蓞其實蓮其根藕其中菂菂中薏○郭璞曰北方人便以藕為荷江東人呼荷葉為芙蓉蜀人以藕為茄或用其母為子花名或用其子為母葉號此皆名字相亂習俗傳誤
桐
東坡云凡木本實而末虛惟桐反之試取其小枝削之皆堅實如蠟而其本皆虛故世所以貴孫枝者貴其實也
葵
葵以葵名者蜀葵即戎葵也楚葵水芹也見說文吳葵即苦菜也王氷素問注引用月令苦菜秀作吳葵華水葵蓴也澤葵莓苔也鮑照蕪城賦澤葵依井錦葵花名詩所謂視爾如收也冬葵菜名今之滑菜也又名露葵終葵繁露也見爾雅名承露可以染蔬俗名胡燕脂又名染薑子龍葵似吳葵而小菟葵莃也一名天葵劉禹錫所謂莬葵燕麥是也蒲葵木名椶樹也鳧葵荇也一名四葉菜防葵藥名地葵地膚也即今掃帚苖廣雅丘葵蘬也又名鴨腳
&#62681;&#63139;旦
唐韵&#62681;&#63139;旦音湼菜名似蒜生水邊今溫州有之名沙蒜其莖酷似男根又有淡菜絕類女殺亦陰陽之產也
桂
尸子曰春華秋英曰桂王維詩人閑桂花落夜靜春山空秋花者乃木犀巖桂耳
桂子
劉績霏雪錄載杭州靈隱寺月中墜桂子事似涉怪異余按本草圖經云江東諸處多於衢路間拾得桂子破之辛香古老相傳是月中下也不知當地何意獨無焉寧非月路耶餘杭靈隱寺僧云種得一株近代詩人多所著述漢武洞冥記云有遠飛鷄朝往夕還常含桂實歸於南土所以北方無之南方月路固宜有也月路之說尤怪異漫志之白樂天詩偃蹇月中桂結根依青天天風繞月起吹子下人間自註云杭州天竺寺有月中桂子
荔蘿
楚辭披薜荔兮帶女蘿齊書隱逸傳該討芝桂借訪荔蘿
薜荔
楚辭披薜荔兮帶女蘿注薜荔無根緣物而生不明言為何物也據本草絡石也在石曰石鱗在地曰地錦繞叢木曰長春藤又曰龍鱗薜荔又曰扶芳藤今京師人家假山種巴山虎是也【又曰凡木蔓皆曰薜荔】
翠茿【茿當作筇蓂莢實也】
江淹去故鄉賦北風木&#63140;片兮絳花落流水散兮翠茿疏翠茿草名
翠菅
木葱生水中如葱而中空又名翠菅王維詩水驚波兮翠菅靡是也此草可為席唐六典東牟郡歲貢葱席六領
紫梨
左思蜀都賦有紫梨津潤之語注不言其狀按蜀有梨樹花以秋日其花紅色唐李遵有進紫梨表元王秋澗有秋日詠紅梨花詞可證
盧橘
上林賦盧橘夏熟注不言何物近注唐詩三體者指為枇杷世皆宗其說然予觀上林賦又有枇杷橪柿之文不應重出也偶閱吳錄云朱光祿為建安郡中庭有橘冬月樹上覆裹之至明年夏色變青黑味絕美此即盧橘盧黑也此說近是
檽棗
檽棗俗作軟棗一名牛嬭柿一名丁香柿文選蜀都賦所謂梬也蜀中製扇以此果榨油染纸為之北夢瑣言后晉趙瑩家有檽棗樹婆娑異常四遠俱見有望氣者云合有登台輔者後瑩出將入相
華苹
祥瑞圖曰雙蓮為苹孝經援神契曰王者德至於地則華苹感注華苹並頭蓮也
陳枚
流甘露於瘣木扇惠風於陳枚【言施恩於衰朽也】
稴穇
古歌高田種小麥稴穇不成穗男兒在他鄉安得不憔悴
禾&#63140;夷稗
孟子曰五穀不熟不如禾&#63140;夷稗說文稊禾&#63140;夷也莊子稊米之在太倉郭璞云稊似稗布地生穢草也莊子又云道在稊稗呂氏春秋飯之羙者陽山之穄高誘注云關西謂之臤&#63139;黍冀州謂之臤&#63139;黍【口珍切】皆一物也廣雅解云如黍黑色稗有二種一黃白一紫黑紫黑者芑有毛北人呼為烏禾人不甚珍農家種之以備他穀之不熟耳合此數解觀之以稷為穄貴而為五穀之長尊而配太社之神轉相解詁以為烏禾黑稗為孟子莊生之所賤農人之所不甚珍亦由形色相類而誤大姦似忠大詐似信况于物乎
芡華
菱葉日舒夜歛芡華晝合宵炕故菱寒芡暖○諺云韭為草種乳芡是水琉黃也○芡葉蹙卹如沸梂○蘇子由詩芡葉初生縐如縠南風吹開輪轉轂紫苞青剌攢蝟毛水面放花波裏熟森然赤手初莫近誰料明珠藏滿腹可謂極體物之妙矣姜梅山詩蝟腹出波烹芡實褭蹄和露摘蓮房
眢豆
眢豆見唐六典音彎左傳注眢井亦音剜如人目無瞳子也
榿木
姑蘇守溪王公濟之在閣日論杜詩聞知榿木三年大因問先父榿木蜀產榿字何音先父曰音欹守溪曰當依韻書音楷先父曰音欹則鄉人農夫皆識之若作楷音不知何木矣因舉王荊公榿木詩曰櫂錦江邊木有榿野園封植佇華滋地偏幸免桓魋伐歲晚還同庾信移王乃悅服盖王公平昔極愛荊公詩文而此詩王公亦偶不記憶耳
蒲柳
世說蒲柳之質望秋先零蒲水楊也王齊地記無棣縣有秦王繫馬蟠蒲堪為箭非菖蒲之蒲也若然豈堪繫馬又中為箭乎爾雅楊蒲柳其言可證矣
西瓜
余嘗疑本草瓜類中不載西瓜後讀五代郃陽令胡嶠陷虜記云嶠於回紇得瓜種以牛糞結實大如斗味甘名曰西瓜是西瓜至五代始入中國也文選浮甘瓜於清泉盖指王瓜甜瓜耳
錦竹
杜子羙有從韋明府續處覓錦竹兩三叢詩黃鶴注云考竹譜竹紀無錦竹意以其文如錦名之竹紀有蒸竹&#62694;&#63139;函墮竹其皮類繡豈即此乎余觀錦竹他無見惟杜詩有之劉會孟枇杜錦樹行云題曰錦樹使人刮目錦竹亦新惜無拈出者耳近閱梅宛陵集錦竹詩雖作湘竹紋還非楚筠質化龍徒有期待鳳曾無實本與凡草俱偶親君子室又注其下云此草也似竹而班始知黃鶴有金注之昏耳
扶竹
武林山西舊有雙竹院中所產脩篁嫩篠皆對抽並胤王子敬竹譜所謂扶竹譬猶海上之桑兩兩相比謂之扶桑也扶竹之笋名曰合歡按律書注伶倫取嶰谷之竹陽律六取雄竹吹之陰呂六取雌竹吹之蜀涪州有相思崖昔有童子丱女相說交贈今竹有桃釵之形笋亦有柔麗之異崖名相思崖竹曰相思竹孟郊詩曰竹嬋娟籠曉烟指此竹也又有苦竹黃苦青苦白苦紫苦孟浩然詩歲月青松老風霜苦竹餘
筀竹
石介詩斷霞半赭燕脂木零露偏留筀竹叢筀竹蜀中產羅甸國尤多玊篇筀古惠切竹名傷人則死其竹又名防露言其上密防露下疏來風見竹譜
竹實
李畋該聞集云舊稱竹實為鸞鳳所食今近道竹間時見花開如棗結實如麥江淮號為竹米以為荒年之兆其竹即死信非鸞鳳之食也近有餘干人來言彼有竹實大如鷄子竹葉層層包褁味甘勝蜜食之令人心肺清凉生深竹林茂密處頃因得之雖日久枯乾而味常存乃知鸞鳳所食必非常物也
碧桐杯
唐人碧桐杯詩酒味雜蓮氣香冷勝於氷輪囷如象鼻瀟洒絕蠅
蘘荷子
丘文莊公羣書【抄方】載中蠱毒用白藹荷引柳子厚詩云云且曰子厚在柳州種之其地必有此種仕于茲土者其物色之盖亦不知為何物也余謂丘公之慱洽而不識世之識者亦罕矣按松江志引急就章注曰白藹荷即今甘露考之本草其形性正同
五加皮
五加皮蜀中名白剌顛陶隱居云釀酒主益人道家用此作灰亦以煮石與地榆並無別法東華真人煮石經曰舜常登蒼梧之山曰厥金玊之香草朕用偃息正道此五加也又異名曰金塩王屋山人王常曰何以得長久何不食石蓄金塩母又曰寧得一把五加不用金玊滿車譙周巴蜀異物志文章草贊曰文章作酒能成其味以金□草不言其貴文章草即五加皮也
君子樹
太平御覽引廣志曰君子樹似檉松曹爽樹之于庭戴暠詩接越稱交讓連樹名君子江摠詩楹君子樹對巾&#63140;冕女貞枝皆用此事
君遷樹
文選蜀都賦平仲君遷皆木名注缺按司馬溫公名苑云君遷子如馬妳俗云牛妳柿是也今之造扇用此柿油【可補文選注】
共枕樹
潘章有羙容楚人王仲先慕之與同學一見相愛情若伉儷同衾共枕死亦同葬羅浮山塜上生樹柯條枝葉無不相抱號曰共枕樹
四海亭
花名有海字者皆從海外來海棠海榴是也海紅花即山茶也海桐花即七里香也亡友陸子淵欲以四花名為四詞然不知海紅花即山茶也
梅竹軒
惹烟籠月竹弄粉團香梅
黃柑啟
始霜之旦風味照坐擘之香霧噀人脉不粘瓣食不留滓【東坡詩香霧霏霏欲噀人】
&#61630;白韭黃
&#61630;之羙在白韭之羙在黃○&#61630;作薤
萬條寒玊
唐人郊居詩門外晚晴秋色老萬條寒玊一溪煙萬條寒玊言竹也
侯騷蠡薺
廣志云侯騷蔓生子如鷄卵既甘且冷輕身消酒又名簡子藤蕭子雲賦所謂簡子秋紅也○魏武帝食品曰蠡薺子如彈九○二物奇品唐人賦中嘗引用之
桂&#61242;&#63139;磊蓼蟲
楚辭注桂蠹以喻食祿之臣蓼蟲以喻放逐之士
男青女青
男青木名見羅浮山記女青亦木名見道藏有女青鬼律
蔓菁變蓮
婺州僧清簡園中蔓菁變為蓮與晉時長安僧寺蔥化為&#62681;&#63139;洍事相類太平御覽云豊年則蝗化為蝦
草龍珠帳
蒲桃藤蔭地幅員十丈仰觀若帷盖焉其房實磊落紫瑩如墜時人號為草龍珠帳
柳丝揪線
柳謂之丝揪謂之線【見夢書】
睡蓮舞草
睡蓮夜釗花低入水南海有之○舞草虞羙人草也雅州有之○睡蓮亦可對眠柳
杉錦梀綾
埤雅檖謂之羅杉謂之錦梀謂之綾言檖木之文如羅梀木之文如綾也初則木文如織後則織文如木故有檖羅杉錦梀綾之號○秦風隰有樹檖爾雅檖羅檖其文細密如羅有赤白二種赤羅文棘白羅文緩
菊有兩種
說文蘜治蘠埤雅曰鞠如聚金鞠而不落故字从鞠周禮后服鞠衣其色黃也又作蘜注日精也散草麗秋株日華子菊有兩種花大氣香莖紫者為甘菊花此日精也花小氣烈莖青味苦為野菊花其花相似惟以甘苦別之其葉可羹其花可釀其囊可枕其實可仙【菊亦有實但難得爾】
兔丝燕麥
古樂府云道傍兔丝何嘗可絡田中燕麥何嘗可穫言虛名無用也盖兔丝非丝而有丝之名劉禹錫文作兔葵燕麥非也今按兔丝虛名是也燕麥滇南霑益一路有之土人以為朝夕常食非虛名也或者古昔雲南未通中國但有燕麥之名未見其實乎
范堅石榴賦
紅鬒內豔頳牙外標似華燈之映翠幕若丹瓊之廁碧瑤
&#62694;&#63139;思簩即澀勒
韻書四豪簩字下注云&#62694;&#63139;思簩竹名而不詳其說按異物志南方思牢國產竹可礪指甲竹譜云可挫瓜是也崔鷃詩曰時一出輕芒皚皚落微雪又李啇隱射魚曲曰思簩弩箭磨青石綉額蠻渠三虎力是知亦可作箭今東廣新州有此種製成琴樣為礪甲之具用之頗久則微滑當以酸漿漬之過信宿則澀復初字又作澀勒東坡詩倦看澀勒暗蠻村
根柢即根蔕
韓非子樹木有直根有曼根直曰曼橫曰柢固其抵則生長深其根則視久【與老子深根固蔕同】
樹藝之法
后稷教民樹藝之法曰五時見生而樹生見一而穫死又曰五穀生于五木汜勝之曰黍生于榆大豆生于槐小豆生于李麻生于楊大麥生于杏小麥生于桃稻生于柳五木自天生五穀待人生故五穀候于五木也故曰見生而樹生也靡草死而麥秋至草木黃落禾乃登故曰見死而穫死也
藙即艾子
藙魚既切說文玊篇俱云煎茱萸也漢令會稽郡歲貢藙子一斗字一作艾楊雄蜀都賦木艾椒離本草蜀州食茱萸甚高大有長及百尺者蜀人呼其子為艾子宋景文公艾子贊曰綠實若萸味辛香苾投粒羔&#63139;火臛椒桂之匹范石湖成都古今記云艾子茱萸類也實正綠味辛蜀人每進酒輒以一粒投之少頃香滿盂醆但藙與艾盖一物相似有食茱萸藥茱萸之分如川芎有茶芎藥芎之別也
如何隨刀而改味
顧凱之啟蒙記曰如何隨刀而改味神異經曰南方荒中有如何之樹三百歲作華九百歲作實有核形如棗子長五尺金刀割之則飴非此則辛食之得地仙酉陽雜俎曰祁連山上有仙樹一名四味木其實如棗以竹刀剖則苦以木刀剖則酸以蘆刀剖則辛以金刀剖則甘即此物也或曰此即仙經所謂火棗
二十四番花信風
梁元帝纂要一日兩番花信陰陽寒暖各隨其時但先期一日有風雨微寒者即是其花則鵞兒○木蘭○李花○王&#63140;易花○榿花○桐花○金櫻○黃艻○楝花○荷花○檳榔○蔓羅○菱花○木槿○桂花○蘆花○蘭花○蓼花○桃花○枇杷○梅花○水僊○山茶○瑞香○其名具存然難以配四時十二月姑存其舊盖通一歲言也荊楚歲時記小寒三信梅花山茶水僊大寒三信瑞香蘭花山礬立春三信迎春櫻桃望春雨水三信菜花杏花李花驚蟄三信桃花棣棠薔薇春分三信海棠梨花木蘭清明三信桐花菱花柳花穀雨三信牡丹荼&#62681;&#63139;縻揀花此後立夏矣此小寒至立夏之候也

【八十一卷】＋鳥獸
【鳥獸】＋龍生九子 ＋八駿 ＋馬＋良馬 ＋五花三花 ＋聾蟲 ＋物有五倫 ＋物性 ＋烏燕 ＋胡燕 ＋黃蝶 ＋鸏童&#63140;鳥 ＋鶡鴠 ＋熊舘 ＋虎僕 ＋鶢鶋 ＋鶬鴰 ＋玉鷄 ＋潮鷄 ＋鸛井 ＋鬼車 ＋丝鷯 ＋山都 ＋荼首 ＋翠碧 ＋鴈馬 ＋蝦蟇 ＋叱撥 ＋野干 ＋鳧鶩 ＋批頰 ＋匽□ ＋饞燈 ＋魚&#63140;匊魚 ＋蟹圖 ＋吠蛤 ＋虸蚄 ＋怪魚 ＋石魚&#63140;瞢 ＋蠔山 ＋吉吊 ＋鰝鬢 ＋&#62759;&#63140;屯鼉 ＋蜩螗 ＋自照 ＋係臂 ＋龜卜 ＋五酉 ＋燈蛾 ＋白翎鵲＋白頭烏＋朱鬣馬＋阿濫堆＋鶖啄蝗＋鶴在陰＋鵪鶉獄＋鷺絲謎＋信天翁＋吐金鳥＋王趺踢＋漮穴&#63139;艮魚＋千人捏＋魚味羙＋相馬經＋考工記＋蚶子贊＋畫獅子贊 ＋烏賊魚贊 ＋禽制在氣 ＋隨兕科雉 ＋寶誌公偈 ＋鶬有二種 ＋鳥名王母 ＋足足般般 ＋鸇鸇周周 ＋韓盧宋鵲 ＋燕目&#63140;行鶯轉 ＋蛇蛄寒螿 ＋六燕乙鴻 ＋尋常丈尺 ＋雀鷇熊蹯 ＋鷹隼靈龜 ＋鹿食九草 ＋黃鳥宿淵 ＋八蠶之綿 ＋天祿渴烏 ＋天鹿辟邪 ＋水螢草螢 ＋桐花鳳畫扇＋燕子打海青＋鵯鵊非杜鵑＋高齋無白鳥＋鴛央食射工＋海物異名記＋楊慈湖譽蚊＋金衣公子錦帶功曹 ＋豹文鼠＋鼫鼠 ＋沙鼠 ＋狐疑鼬預
太史升菴文集八十一卷 成都楊慎著　從子有仁編輯 後學趙開美校
龍生九子
俗傳龍生九子不成龍各有所好弘治中孝廟御書小帖以問內閣李文正公具疏以對據圭峰羅玘蘆泉劉績之言承 上問而不蔽下臣之美賢相之盛節也文正嘗為慎言今影響記之錄於此一曰贔屭形似龜好負重今石碑下龜趺是也二曰螭吻形似獸性好望今屋上獸頭是也三曰蒲牢形似龍而小性好呌吼今鍾上紐是四曰狴犴形似虎有威力故立於獄門五曰饕餮好飲食故立於鼎盖六曰蚣虫&#63140;夏性好水故立於橋柱七曰睚眦性好殺故立於刀環八曰金猊形似獅性好烟火故立於香鑪九曰掓圖形似螺蚌性好閉故立於門鋪首又有金吾形似羙人首尾似魚有兩翼其性通靈不寐故用警巡
八駿
八駿之名見於列子而他書所載互有不同今列之於後&#62681;&#63139;嗣騮　漢書作華馬&#63140;&#61895;唐人名紫騮今曰棗騮綠耳　一作騄駬又作&#63150;囟巾彔&#63151;耳赤驥　又作赤馬&#63140;豈宋世名好頭赤白减&#63139;木　减&#63139;木古犧字形似牛 渠黃　一作駏騜又名翠黃又名此&#63139;言黃踰輪　又作踰輪蜀都賦所謂魚文也馬目如魚劉邵賦盖如飛鶴馬似遊魚 山子　又作屾子今之五明馬又名玉頂又名叱撥又名玉抱肚又名花抱肚太白詩所謂五花馬也古以為奇今以為忌曰破面孤蹄鬼也不騎劉先主之的盧亦是此種的白也猶白頸烏曰的脰烏盜驪　一曰溫驪今之鐵青色荀子作纖離又作淺驪盜驪言少竊驪色猶九扈名竊玄竊黃也又作騊栗驪栗色也後代轉名騊駼
馬
馬之為物最神駿故古之詩人畫工皆借之以寄其精工若杜工部蘇東坡諸詩極其形容殆無餘巧余又愛杜公作九馬贊云姚宋廟堂李郭治兵帝下毛龍以馭群英何其雄偉也李燾長編載元祐西域貢馬云龍鸕而鳳膺虎脊而豹章振鬣長鳴萬馬皆瘖句亦奇矣
良馬
歸風逮日上取於天文也歷塊絕塵下取於地理也綠蛇青虬取於龍也紫燕黃鵠取於鳥也言其疾如鳥也驚帆言其迅如帆也疋練言其光如練也其餘或取於鳳或取於虎或取於魚或取於兔草木或桃花艾葉蘭筯蒲稍采色則玄黃赭白珍寶則金騕褭玉逍遙周公係易之爻則屯渙大畜小牡四爻擬之辝孔子廣卦之說則乾震坎巽四卦擬其象語曰驥不稱其力稱其德也
五花三花
唐詩朝騎五花馬又五花馬千金裘杜詩蕭蕭千里馬箇箇五花文隋丹元子步天歌五箇花文以馬鬣剪為五花或三花皆象天文也白樂天詩馬鬣剪三花唐六典云外牧歲進良馬印以三花飛鳳之子
聾蟲
淮南子云馬聾蟲也而可以通氣志猶待教而成况人乎注聾蟲喻無知聾蟲之名甚奇
物有五倫
樂安李氏云虎狼有父子之仁謂其不相食也此語有病惡獸之父子不相食者多矣何獨虎狼乎今訂云羔乳烏哺有父子之仁蜂房蟻穴有君臣之義睢鳩鴛鴦有夫婦之別鴇行鴈陣有兄弟之序遷鶯呼鷄有朋友之情
物性
狐狼知孤虛虎豹識衝破
烏燕
禽經云烏向啼背栖燕背飛向宿毛詩燕燕于飛莊姜送歸妾義取諸此故曰上下其音參池其羽皆背飛之義送別之情也
胡燕
玄中記胡燕斑胸聲小越燕紅襟聲大李賀詩勞勞胡燕怨酣春吳越春秋越燕向日而熙丁僊芝詩曉幙紅襟燕
黃蝶
胡蝶或黑或白或五彩皆具惟黃色一種至秋乃多盖感金氣也李白詩八月蝴蝶黃深中物理今本改黃為來何其淺也白樂天詩亦云秋花紫濛濛秋蝶黃茸茸
鸏童&#63140;鳥
劉欣期益州記鸏童&#63140;鳥水鳥黃喙長尺餘南人以為器盖即今之鶴頂也
鶡鴠
鶡鴠不鳴禮月令文也禮引詩又作盍旦注渴旦鳥夜鳴急旦也郭璞方言注鳥似鷄冬無毛晝夜鳴今北方有鳥名寒號蟲即此也說文作鳱鴠又作旱&#63140;鳥鴠盖自旱省為干故旱&#63140;鳥或作鳱也猶禽經鴻鴈之鴈作岸&#63140;鳥厈省為干故岸&#63140;鳥或為鳱皆古鴈字也然則鶡鴠字正當作旱&#63140;鳥省作鳱作鶡非鶡乃鬥鳥古以其羽為勇士冠者非此同也盍旦渴旦皆以義借用耳唐詩暗蟲啼渴旦凉葉墜相思
熊舘
山民云熊於山中行数千里悉有跲伏之所必在石岩枯木中山民謂之熊舘惟虎出百里外則迷失道路
虎僕
皇甫松大隱賦書抽虎僕射用牛螉慱物志有獸緣木文似豹名虎僕毛可取以為筆今俗名九節狸張季文嘗以此筆見貽信為佳也【牛螉見淮南萬畢術】
鶢鶋
鶢鶋海鳥今俗名禿秋&#63140;鳥是也出景渙小說
鶬鴰
左傳青鳥氏司分者也杜預云青鳥鶬鴳立春鳴立夏止疏作鶬鷃易通卦驗立春楊柳津鶬鴰鳴與左傳合然未知此鳥今名為何鳥也
玉鷄
水經注昔王子晉與道士浮丘同遊伊洛之浦始受玉鷄之瑞於此水○唐宗楚客詩紫庭金鳳闕丹禁玉鷄川
潮鷄
唐李德裕詩三更津吏報潮鷄臨海異物志云石鷄清響以應潮慧軀輕逝以遠縶石鷄即潮鷄也
鸛井
鸛雀群繞旋飛謂之鸛井必有風雨可對蟻封蟻封戶天將大雨也【酉陽雜俎易林】
鬼車
鬼車九頭鳥也白澤圖謂之蒼鸕帝鵠書謂之逆鶬夫子子夏見而歌之裴瑜注爾雅言鶬麋鴰是九頭鳥也○小說周公居東周惡聞此鳥命庭氏射之血其一首餘猶九首○按夫子鶬歌曰逆毛鶬兮一身九尾長兮只言九尾不言九頭
丝鷯
丝鷯大如鸛俗訛為慈老
山都
鄧德明南康記云山都形如崑崙奴通身生毛見人輒閉目張口如笑好在深澗中翻石覓蠏噉之
荼首【音蔡茂】
慱物記雲南郡出荼首其音為蔡茂是贡頭鹿名也永昌有之
翠碧
唐韻鴗【音立】水狗也注小鳥青似翠食魚江東謂之水狗陸魯望翠碧詩云紅襟翠翰兩參差徑拂煙華上細枝春水漸生魚易得不辭風雨坐多時石林詩話云江淮有水禽號魚虎翠羽而紅首顏色可愛崔德符通羊驛詩云翠裘錦帽初相識魚虎彎環掠岸飛
鴈馬
月令春候鴈北秋鴻鴈來又鴻鴈來賓冬鴈北向七十二侯而鴈居其四周易乹為馬坤為牝馬說卦震坎皆有馬象八卦而馬象其四何也鴈知埘識序德禽也馬引重致遠德獸也聖人遠取諸物之義也物有德且取之况人乎哉
蝦蟇
風俗通云一跳八尺兩跳丈六從春至冬袒裸相逐無他所掉尾肅肅說者以為蝦蟇非也盖言夏馬患蚋掉尾振擊常肅肅也蝦蟇下馬音相似唐人名下馬陵為蝦蟇陵亦此類也
叱撥
唐詩紫陌亂嘶紅叱撥叱撥馬名宋群牧判官王明上群牧故事六卷中載九龍十驥之名稱西河東門之骨法無不具焉其說馬之毛色九十一種又云叱撥之別有八曰紅耳叱撥曰鴛鴦叱撥曰桃花叱撥曰丁香叱撥曰青叱撥曰騮叱撥曰紫騮叱撥曰榆叱撥又曰北方馬以叱撥及青白紫純色綠鬃騮為上騘赤驃騧白赤色為中荏騟騘駱&#63150;雚&#62711;馬&#63151;為下
野干
慶有騰豻嶺山產騰豻狀類木猴頭正方類人髮長尺餘常覆面欲有所視輒搖頭以手披之○佛書所言野干即此
鳧鶩
禮曰庶人執鶩尸子曰野鴨為鳧家鴨為鶩不能飛翔口庶人守耕稼而已古者以鶩為贄必家畜之禽又取義於不能飛翔可証也管輅云家鷄野鶩猶尚知時滕王閣序落霞與孤鶩齊飛皆誤以野鴨為鶩也文人用字或取聲諧韵便豈可據乎楚辝泛泛若水中之鳧梅都官詩野鳧眠岸有閑意梁簡文詩寒鳧共浦飛其用字體物卻不舛誤慱雅云鳧鶩鴨也亦混家禽野鳥為一矣
批頰
唐盧延遜詩樹上谘諏批頰鳥牕間壁剝叩頭虫王半山詩翳木窺摶黍藉草聽批頰元人送春詩批頰穿林呌新綠韓致元春恨詩云殘夢依依酒力餘城頭批頰伴啼烏平明乍捲西樓幙院靜初聞放轆轤批頰盖鳥名但不詳為何形狀耳或曰即鵯鵊也催明之鳥一名夏鷄俗名隔隥鵝
匽□
說文觧□字云匽□也徐鉉云蟲名盖亦不知何物也余觀臨海水土志云&#62801;&#63139;黽似句&#63139;黽一名匽□又名□鼊一枚有三斛膏
饞燈
魧魚即嬾婦魚也多膏以為燈酒食則明照紡績則暗佛經謂之饞燈云
魚&#63140;匊魚
說文魚&#63140;匊魚出樂浪潘國有兩乳葉子奇曰奔魚&#63140;孚也名瀱非魚非鮫色如鮎有兩乳在腹下雌雄陰陽類人相傳嬾婦所化佛書謂之饞燈鳴瓊泛醳則明披緗辟纑則暗
蟹圖
呂亢守台州命工作蟹圖凡十二種一曰蝤蚱二曰撥棹三曰擁劍四曰彭蝑五曰竭朴六曰沙狗七曰望潮八曰倚望九曰石虫&#63140;困十曰虫&#63140;不江十一曰蘆虎十二曰彭蜞又有黃甲句&#63139;黽鼊蟳虫&#63140;韱在海中句&#63139;黽鼊島之東北可補蟹譜之遺然蟹譜亦甚略首不引汲冢書海陽巨蟹其殼專車何邪
吠蛤
東坡嶺南詩有云稻凉初吠蛤柳老半書蟲注不知蛤為何物近覽嶺表錄異云唐林藹為高州太守有牧童牧牛聞田中有蛤鳴【原註嶺南呼蝦蟇為蛤】遂捕之蛤跳入深穴掘之乃蠻酋冖&#63139;豕蛤乃無蹤而穴中得銅皷其旁多鑄蛙黽之狀疑鳴蛤即皷精也東坡嶺南詩即用嶺南事豈淺學者可注耶
虸蚄
張有復古編以蟲名虸蚄書作子方按汜勝之術云牽馬令就穀堆食數口以馬踐過穀為種無蠹虸蚄也虸蚄二字見於汜勝之書汜乃漢人亦云古矣張有生其後一千年餘何據而云俗作虸蚄必欲去蟲而作子方省則省矣觀者只以為人之字安知其為蟲乎此其隘而不通東坡所謂強作觧事者也皮日休隱書亦用虸蚄字禮記方以類聚注方虫名即蚄也
怪魚
李淳風感應經云河有怪魚乃名為鰐其身已朽其齒三作此即鱷魚也南州志云斬其首乾之椓去其齒而更復生
石魚&#63140;瞢
楊雄蜀都賦石魚&#63140;瞢水螭石魚&#63140;瞢石魚也如石燕石蟹之類
蠔山
韓文公詩蠔相粘為山十百各自生按本草衍義云牡蠣附石而生磈礧相連如房故名蠣房讀如阿房之房【音傍見史記】一名蠔山初生海畔才如拳石四面漸長有一二丈者一房內有蠔肉一塊肉之大小隨房所生每潮來則諸房皆開有小蟲入則合之以充腹宋翟忠惠焦山詩僧居蠔山迷向背佛宇蜃氣成吹噓
吉吊
龍生三卵一為吉吊上岸與鹿交或在水邊遺精流槎遇粘裹浮木枝如蒲桃焉號紫稍花道樞所謂龍鹽有益帷箔者也
鰝鬢
爾雅以鰝為大蝦出海中者長二三丈游行則竪其鬚高於水面故其字从高鬢長數尺可為簾也又閩中有五色蝦梅蝦蘆蝦&#62673;&#63140;&#60997;蝦苗蝦
&#62759;&#63140;屯鼉
&#62759;&#63140;屯將風則踴鼉欲雨則鳴故以&#62759;&#63140;屯讖風以鼉讖雨【&#62759;&#63140;屯江猪也】
蜩螗
鄒楊柳賦蜩螗厲響蜘蛛吐系
自照
王符潛夫論蓬中拾自照謂螢火也杜子羙詩暗飛螢自照李長吉詩俊徤如生揉肯拾蓬中螢皆用其語
係臂
係臂海錯之名楊孚嶺南異物贊曰係臂如龜生於海洲欲先捕之必祭必求而不信者風波覆舟
龜卜
唐李華謂龜卜之法當廢余竊是之盖聖王以麟鳳龜龍為四靈而獨於龜刳之煮之何其慘也摘巢毀卵則鳳不留刳胎刳胎剔孕則麟不遊聖王禁之何其仁於麟鳳而不仁於龜也書曰魚鼈鳥獸咸若龜卜之法盛行則自天子以至於庶人皆用之一歲殺龜何啻數百萬是鼈亦咸若而龜獨不咸若邪古者龜卜亦上世習俗之故聖人不能遽廢也龜筮皆有書孔子贊易而不贊龜盖亦欲崇此廢彼也自孔子贊易之後筮法盛行卜法廢矣亦不見後人之迷於吉凶也且惠迪從逆吉凶在人龜何知焉傳稱武王伐紂卜而龜焦以至仁伐不仁何事於卜卜之不吉將遂止乎是敗大事不細也其後漢高帝入關不聞其卜龜吉而始勝也至漢文帝將入繼乃猶龜卜賴得吉兆若其不吉將遂不行漢之大事去矣史記龜策傳載宋元王不忍龜之死欲貸之反覆千百言愚謂元王之不忍於龜即齊宣之不忍於牛也二君其有仁心者哉宣王以羊易牛善矣元王聽衞平得龜可霸之說卒殺其龜何曾聞元王之興且霸乎余以為龜卜釁鍾皆可廢也且古之釁鍾與皷以為除去妖災也今世此法不行亦未見皷鍾之為人妖災也
五酉
孔子厄於陳蔡夜有一人長九尺皂衣高冠咤聲動左右子路出與戰相摶久之孔子曰何不探其腮如其言仆于地乃一大鯷魚也孔子曰此物胡為來哉吾聞物老則群精依之凡六畜之物皆能為怪故謂之五酉五行之方皆有其物酉者老也物老則為怪也殺之則已
燈蛾
俗傳燈蛾螢火所化故慕光
白翎鵲
札木言于汪罕曰我於君是白翎雀他人是鴻鴈耳白翎雀寒暑常在北方鴻鴈則南飛就暖耳言已心堅而他人心不可保也
白頭烏
三國典略曰侯景纂位令餙朱雀門其日有白頭烏萬許集於門樓童謠曰白頭烏拂朱雀還與吳杜工部詩長安城頭頭白烏夜上延秋門上呼盖用其事以侯景比祿山也而千家註不知引此
朱鬣馬
符堅時大宛獻天馬朱鬣五色鳳膺鱗身【王維詩玊角羓與朱　鬣馬】
阿濫堆
驪山多飛禽名阿濫堆明皇御玉笛采其聲翻為曲子名焉左右皆傳唱之【尉遅偓中朝故事】
鶖啄蝗
元成宗大德三年楊州淮安蝗在地者為鶖啄食飛者以翅擊死詔禁捕鶖
鶴在陰
鶴愛陰而惡陽雁愛陽而惡陰易曰鳴鶴在陰傳曰鴻鴈隨陽故汲冖&#63139;豕書目鶴曰陰羽【見王會篇】禹貢名鴈曰陽鳥
鵪鶉獄
范百祿曰牽牛以蹊田而奪之牛此王安石鵪鶉獄也【謂牽引相以入】
鷺絲謎
杜牧之詠鷺絲詩霜衣雪髮青玊嘴群捕魚兒溪影中驚飛遠映碧山去一樹梨花落晚風【分明鷺絲謎也】
信天翁
信天翁鳥名滇中有之其鳥食魚而不能捕俟魚鷹所得偶墜者拾食之蘭廷瑞詩云荷錢荇帶綠江空唼鯉含鯊淺草中波上魚鷹貪未飽何曾餓死信天翁亦可以為諷也廷瑞滇之楊林人
吐金鳥
酉陽雜俎云魏明帝時昆明國貢辟寒鳥常吐金屑如粟昆明今為雲南腹裏之縣不聞此鳥其遠至夷徼亦不聞也成式之好張大虛無之言其著酉陽雜俎亦似郭子橫洞冥記唐人杜陽雜編全搆虛誑殊無一實或者遠夷多詐以金屑飼鳥欺侮中國如秦蜀金牛之事未可知也
王趺踢
爾雅王趺踢郭景純注云即螲蟷似蜘蛛在穴中有盖邢昺疏曰此蜘蛛之一種也穴居布網穴口唐劉崇遠金華子云長安閭里中小兒競以纖草剌地穴間戲以手撫地曰顛當出來既見草動則釣出赤色小蟲子形如蜘蛛江南小兒謂之釣駱駝其虫子之背若駝峯也搢紳會同時有以此質疑眾皆默然有明經劉寡辭者曰此爾雅所謂王趺踢也景純之注可校焉證之於書眾皆稱服慎按小兒呼顛當即趺踢音之反也螲蟷也蛈蜴顛當也字不同耳此可補爾雅疏之遺
漮穴&#63139;艮魚
方言康之為言空也注漮穴&#63139;艮空貌亦丘墟之空無也莊子曷胡視其穴&#63139;艮亦指墟墓言可証今澂江有魚滇人呼為漮穴&#63139;艮魚其魚亦乾而中空
千人捏
千人捏似蠏大如錢殼甚堅壯夫極力捏之不死俗言千人捏不死因以為名或以謔市倡
魚味羙
諺云寧去屢世宅不去制&#63139;魚魚額言其味羙也又里語云洛鯉伊魴貴於牛羊言洛水渾深宜鯉伊水清淺宜魴也人曰居就梁水魴今遼東梁水之魴特肥而厚
相馬經
伯樂相馬經有隆顙跌目蹄如累麴之語其子執馬經以求馬出見大蟾蜍謂其父曰得一馬略與相同但蹄不如累麴爾伯樂知其子之愚但轉怒為笑曰此馬好跳不堪御也所謂按圖索駿也韓文公詩飛黃騰踏去不復顧蟾蜍亦影略用此事
考工記
考工記厶脰鳴者以注鳴者以旁鳴者以翼鳴者以股鳴者以胷鳴者鄭玄注脰鳴&#62405;&#63139;黽黽之属注鳴精列属旁鳴蜩蟬属翼鳴蟋蟀属股鳴螽斯属胷鳴榮原属許氏說文虫&#63140;匊&#62405;&#63139;黽詹諸以脰鳴者榮蚖蛇醫以注鳴者禪以旁鳴者虫&#63140;矞蟥以翼鳴者蜙蝑以股鳴者蠵大龜以胷鳴者二家解不同可以參考
蚶子贊
蚶子蚌屬形如瓦筒橫從其理五味具充又千歲蝙蝠化為魁陸別名為蚶形似瓦屋
畫獅子贊
東坡題獅子曰圓其目仰其鼻奮髯吐舌威見齒舞其足前其耳左顧右盻喜見尾雖猛而和盖其戲岩岩高堂護燕几啼呼顛沛走百鬼嗚呼妙哉古陸子
烏賊魚贊
魚有烏賊絕短八足集足在口縮喙在腹形類鞋囊其名烏賊吸吸噀墨迷射水慝【海物名記】
禽制在氣
陰符經云禽之制在氣王起云玄龜食蟒飛鼠斷猿狼蝨嚙鶴青要食虎皆以小制大言在氣不在形也
隨兕科雉
呂氏春秋楚莊王獵於雲夢射隨兕而獲之申公子培劫而奪之王欲誅之左右諫止不出三月子培病死子培之弟請曰臣之兄有功於車下臣嘗讀故記云殺隨兕十不出三月王令人發平府視故記果然乃厚賞焉說苑亦載此事而以隨兕為科雉何子元餘冬緒錄云隨兕科雉不見他書今人亦無有識之者余謂子元但求之書而不求之悟也隨兕者隨母之兕科雉者甫出科之雉豈有別物哉
寶誌公偈
人言斑鳩拙我道斑鳩巧一根兩根柴便是家緣了
鶬有二種
列子湯問篇蒲且子之戈也弱弓纖繳乘風振之連雙鶬於青雲之上相如賦雙鶬下玄鶴加以為遊獵之盛楚辭崔&#63140;鳥酸臇鳧煎鴻鶬注鶬鶴也淮南子鳳皇曾逝萬里之上鴻鵠鶬莫不憚焉盖崔&#63140;鳥之類以其蒼色故曰鶬物類相感志玄鶬長足群飛天將霜必先鳴鶬之驚露也此鶬之一種說文鶬麋鵠也關西呼為鴰鹿此又一種故名混麋鹿裴瑜注爾雅曰麋鴰是九頭鳥夫子與子夏河上所見奇鶬九首既云奇鶬則非常鶬矣劉騊駼玄根賦一足之夔九頭之鳥是也河上歌又言其一身九尾信為妖物也杜詩三更鶬鴰呼又啼鴰催明星此則常鶬爾又有禿鶬風止則下風起而後去急就章所云乘風即爰居也又別一種
鳥名王母
齊郡函山有鳥名王母使者昔漢武帝登山得玉函長五寸帝下山函化為鳥飛去世傳山上有王母藥函常令鳥守之杜詩子規夜膏山竹裂王母書下雲旗翻
足足般般
薛道衡文足足懷仁航般擾義足足鳳也般般麟也說文鳳鳴節節足足相如封禪書般般之獸樂我君囿
鸇鸇周周
禽經鸇鸇之信不如鷹周周之智不如鴻
韓盧宋鵲
義訓曰韓盧宋鵲良犬也盧純黑色鵲黑白色李賀訓練香薰宋鵲獵犬而以香薰之盖貴公子驕奢之習猶莊子云愛馬者以蜃盛溺朼
燕目&#63140;行鶯轉
禽經燕以狂目&#63140;行鶯以喜轉○目&#63140;行視也夏小正來降燕乃睇轉曲名鶯聲似歌曲故曰轉
蛇蛄寒螿
風土記蛇蛄鳴於朝寒螿鳴於夕○此蟬也而分一蟪蛄朝蟬寒螿夜蟬也
六燕乙鴻
佃謝吏部尚書表六燕相停試試銓衡其輕重乙鴻遼遠欲審別其飛翔○九章筭術五雀六燕飛集于衡衡適平一雀一燕而異處則雀重而燕輕○張融曰鴻飛天首遼遠難明楚人以為鳧越人以為乙鴻常一耳
尋常丈尺
禽經云鵻上無尋鷚上無常雉上有丈鷃上有赤上言飛而上也鵻之上不能尋鷚之上不能常鷚雉子也倍尋曰常雉上能丈故計丈曰雉左傳都城百雉是也鷃之上能赤赤古與尺通莊子云斥鷃斥亦尺也
雀鷇熊蹯
杜弼移檄梁武云徒探雀鷇無救府藏之虛空請熊蹯詎延晷刻之命雀鷇趙王主父為故太子章所逼餓死事熊蹯楚成王為太子啇臣所弒事其後臺城之禍索蜜不得何以異此庾信哀江南賦亦云探雀鷇而未飽待熊蹯而詎熟弼言於未形之先信述於巳形之後其偶合耶抑有意耶
鷹隼靈龜
抱朴子曰八卦生鷹隼之所被六甲出靈龜之所負說者謂鷹隼之羽文亦有八卦之象未驗無以知其然否也
鹿食九草
山谷有一帖云胡居士嘗言鹿性驚烈多別糧草恒食九物餘則不嘗九草者一曰葛葉及花鹿葱鹿藥白蒿水芹甘草齊頭蒿山耳薺苊也享神用其肉者以其性烈清凈故也凡餌藥者勿食鹿肉必不得力以鹿常啖觧毒之草能散諸藥性也此可補本草及齊民要術之遺
黃鳥宿淵
韓文公詩注引東方朔詩海水暴竭黃鳥宿淵
八蠶之綿
文選吳都賦國稅再熟之稻鄉貢八蠶之綿注引劉欣期交州記云一歲八蠶繭出日南也慎按漢俞益期牋云日南蠶八熟繭軟而薄又永嘉記云永嘉有八輩蠶一曰蚖珍蠶三月績二曰柘蠶四月初績三曰蚖蠶四月績四曰愛珍五月績五曰愛蠶六月末績六曰寒珍七月績七曰四出蠶九月初績八曰寒蠶十月績凡蠶再熟者皆謂之珍此則八蠶之實也李賀詩將餧吳王八繭蠶則直謂一蠶之收當八繭耳一歲八績恐誇者之過也
天祿渴烏
漢靈帝修南宮鑄天祿蝦蟆轉水入宮又作翻車渴烏灑路○天祿即大蝦蟆伯樂之子按圖索駿以蝦蟆為馬即天祿也天祿之形漢人多刻石肖之於古詩所謂天鹿辟邪眠莓苔也
天鹿辟邪
一角為天鹿兩角為辟邪
水螢草螢
螢火有二種有草螢有水螢梁蕭和賦云聊披書以娛性悅草螢之夜翔此草螢也唐李子卿有水螢賦云水螢為蟲惟虫能天彼何為而化草此何事而居泉腹可自持故無耿於蟹足能自運亦自隣於蚿色動波間狀珠環于合浦影懸潭下若星聚於穎川此水螢也月令腐草化為螢說文作蠲觧云馬蠲也淮南子作蚈皆水螢之名狀亦猶蝶有草蝶水蝶二種云
桐花鳳畫扇
李德裕畫桐花鳳扇賦序云成都夾岷江磯岸多植紫桐每至春暮有靈禽五色小於玄鳥來集桐花以飲朝露及花落則煙飛雨散不知其所往有名工繪於素扇余戲作小賦書其上其略曰繢茲鳥於珍箑動凉風於羅薦發長袂之清香掩短歌之孤囀愚按此則川扇之始也今川扇一種以青紙為地畫人物花鳥於上此其遺製乎劉繢霏雪錄云即東坡詞所謂綠毛么鳳俗名倒掛者唐僧隱蠻詩五色毛衣比鳳雛深叢花裡只如無羙人買得偏憐惜移向金釵重幾銖又劉言史有題蜀客楊生江亭云垂蕬蜀客涕沾衣歲盡長沙未得歸腸斷錦城風日好可憐桐鳥出花飛李之儀有阮郎歸一詞詠倒掛云朱蜃玉羽下蓬萊佳時近早梅探花情味久安排枝頭開未開○亡&#63139;鬼欲斷恨難裁香心休見猜果知何遜是仙才何妨如夢來自注云此鳥以十二月來一名收香倒掛又名探花使性極馴好集羙人釵上宴客終席不去人愛之無匠害尤為異也
燕子打海青
海東青鷹之鷙猛者也燕子之弱能剪之獵者知其事元歐陽玄詞鷹房持獵回車駕郤道海青逢燕怕
鵯鵊非杜鵑
韻書鵊字註云杜鵑此觧非鵊鵯鵊也唐詩作批鵊今名山呼其鵊上有一點白宋歐陽公有鵯鵊詞略云龍楼鳳閣欝崢嶸深宮不聞更漏聲紅沙蠟燭愁夜短綠窓鵯鵊催天明盖直宿禁中所作也審如韻書之言則宋初宮禁已有杜鵑不待邵子天津橋始聞矣殊可笑也
高齋無白鳥
荊州江古岸有李姥浦浦中作無蚊蚋之患梁元帝金楼子云荊州高齋無白鳥余亟寢處其中及移餘齌則蚊聲如雷數又之間如此之異何子元云北京某街蚊多某坊蚊少其無蚊處雖帳幕可無顧士廉云松江亦然又某門外城河中可里餘絕無一蚊郡人暑月嘗移舟避宿其間余以何顧兩公之言參之水經注紀李姥浦金樓子紀高齋二事信有此理滇中環湖苦多蚊而寶珠寺乃絕無影響其堙不可曉也
鴛央食射工
春秋經書有或&#63139;虫傳云南方滛女氣所生一名短狐狀如鼈含沙射人又名射工玄中記云長三四寸鴛央鸑鷲蟾蜍悉食之
海物異名記
海物異名記密丁魁蛤之子也江瑤柱海月也天納瓦隴蚶子也膏葉盤海鏡也西施舌鱣子也西施乳河魨月&#63140;高也
楊慈湖譽蚊
江山黃借菴戲作驅蚊賦一篇謂虎可德化鱷可文驅蚊最不靈為血肉喪軀其借以垂戒亦正論也楊慈湖簡作夜蚊詩反其意而譽蚊謂其傍耳皆雅奏觸面皆深機勝於人之耳提面命而頑錮莫曉盖以蚊為靈於人也異哉其見乎夫麟鳳龜龍世莫不以為靈物蚊蠅蚤蝨世莫不以為惡蟲自六朝至宋元雖文士詩客嘲辝戲語未有譽蚊蠅蚤蝨而貶麟鳳龜龍者况以蚊而貶人乎慈湖主張象山之禪學一時從其說者猶少故憤而發此言耳慈湖深入禪學既謂蚊為靈物何不學古禪僧躬至團風陽羅以身齋餓蚊乎議論一偏如此可以講學明道邪
金衣公子錦帶功曹
吐綬鳥謂之錦帶功曹即詩所謂卭有旨虉也虉本草名而紋似綬故字从鷊从艸
豹文鼠
郭璞爾雅序豹鼠既辨其業益顯注漢武帝時謂孝廉郎終軍既辨豹文之鼠人服其慱物爭相傳授爾雅之業又摯虞三甫决錄云竇攸舉孝廉郎光武大會靈臺得鼠如豹文以問群臣莫有知者攸對曰鼮鼠也見爾雅詔案密書如攸言賜帛百匹此事盖兩見
鼫鼠
易鼫鼠貞厲注以為貪而畏人按玊編鼫鼠頭似兔尾有毛黃黑色按形狀乃今之鼠狼也故貪而畏人象之
沙鼠
沙鼠今之黃鼠也
狐疑鼬預
梁黃門侍郎明少遐曰狐性多疑鼬性多預狐疑猶預因此而傳耳乃知猶即鼬也
流離
尹子曰詩詠流離史書梟獍流離鳥名少好長醜盖毛鄭舊說也
鵙
月令鵙始鳴鵙即慱勞也左傳謂之伯趙樂府謂之百勞今不識為何鳥按禽經注云伯勞飛不能翱翔直剌而已形似鸜鵒但鸜鵒喙黃伯勞喙黑以此別之易林曰鵙必單栖鵹必匹飛此鳥好隻飛未嘗雙性亦能擊摶鷹集于林則盤旋鳴聒俟鷹飛輒擊之俗呼為鳳皇皂隸言百鳥畏之也蜀中名駕鵹滇中名鐵鸚哥又名搾油郎五更輒鳴不止至曙乃息
文人誤謬
蔡中郎以反舌為蝦蟆淮南子以蛩為蠛蠓詩義以蟊為蝼蛄高誘以乾鵲為蟋蟀誤謬何啻千里
太平
漢書三登曰太平○北史積儲九稔謂之太平鳳文明之祥太平之象故以是終焉

【跋】
訂刻太史升菴文集跋 昔司馬子長論相如上林賦曰,與詩之諷諫無異也.班孟堅評之,則有曲終奏雅之譏.竊甞駴其言云,近太史楊升菴先生折衷其說,以戰國諷諫之妙,惟司馬相如得之,司馬上林之旨,惟楊子雲校獵得之.則所謂得之于內不可得而傳覽者,升菴先生盖有玄觧,非但能讀千賦已也,故其形之著述賦詠,所以究天人之際,通古今之變,厥恊六經異傳,整齊百家雜語,何歉于下逮莊□太史所錄,子雲相如同工異曲之言哉.撫臺澽濱張公按臺可泉□公,雅重先生之文也,網羅放失,命采其語可論者,著于篇表章文獻,興士樹風者至矣.以不佞曾與校讐之役承命為序,竊以升菴文章之可傳于後,得兩臺之論揚而益彰矣.愚何能復贊一詞.敬書其訂刻之歲月,俾覽斯集者庶有攷焉.萬曆十年孟冬吉日四川按察使揭陽鄭旻世穆謹跋
萬曆乙亥余之出守西川也,時與沔陽陳玊□謀刻升菴楊太史文集,已而弗□.歲辛巳余再入蜀,承撫臺澽濱張公 侍御可泉宋公檄,購先生從子益所公得家本數種,與未梓者若干篇,不揣寡昧,刪重複稡菁英,稍加品列,肇壬午之春厯三時而竣于仲秋.卷分八十一,取陽數也,部總二十八,象列宿也.首鳳賦而迄太平,非所以紀文眀之盛事乎.會時務紏紛,校讐盖取諸夜,以故擇焉不精次焉不詳,謂為先生屬草可也.觀斯集者庶其有以亮之.重陽日後學蔡汝賢用卿謹跋
